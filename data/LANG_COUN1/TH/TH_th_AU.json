{
    "ข่าวคนไทยในออสเตรเลีย วันที่ 25 กันยายน 2565": "@@@@ Spring เริ่มแล้วที่ออสเตรเลีย ดอกไม้กำลังสวย มีงานเทศกาลใหญ่ระดับชาติคือ Floriade 2022 ซึ่งเป็นงานเฉลิมฉลองฤดูใบไม้ผลิที่ยิ่งใหญ่ที่สุดของออสเตรเลีย งาน Floriade กลับมาโชว์ ที่ Commonwealth Park สถานที่เดิมที่เคยจัดเป็นประจำทุกปี ใน กรุงแคนเบอร์รา ตั้งแต่วันเสาร์ที่ 17 กันยายนถึงวันอาทิตย์ที่ 16 ตุลาคม 2565 หลังจากต้องหยุดไปถึงสองปีเต็มๆเพราะพิษโควิด ธีมประจำปีนี้ The Sounds of Spring จะสร้างความสุขและเซอร์ไพรส์ให้กับผู้มาเยือนด้วยดนตรีวงใหญ่และการแสดงอันน่าตื่นเต้นท่ามกลางการจัดแสดงดอกไม้ที่สวยงามกว่าล้านดอก\n\nเข้าชมฟรี Floriade เป็นสถานที่เหมาะสำหรับการเพลิดเพลินกับความงามของฤดูใบไม้ผลิ สัมผัสกับโปรแกรมที่หลากหลายของดนตรี การเฉลิมฉลองทางวัฒนธรรม อาหารและไวน์ การประชุมเชิงปฏิบัติการเกี่ยวกับพืชสวน พ่อค้านำผลิตภัณฑ์มาขายในตลาด การแสดงศิลปะ ความบันเทิง กิจกรรมสันทนาการ และอื่นๆ ในขณะที่ Floriade เฉลิมฉลองทุกสิ่งด้วยดอกไม้ อาหารและสวน เหมาะกับครอบครัวและทุกเพศทุกวัย และตั้งแต่วันที่ 29 กันยายนถึงวันที่ 2 ตุลาคม 2565 จะมี NightFest การเฉลิมฉลองดอกไม้ในฤดูใบไม้ผลิที่มีเอกลักษณ์เฉพาะตัวในยามค่ำคืน มีการแสดง 3 เวที การแสดงดนตรีสด นักเต้นร่วมสมัย contemporary dancers ศิลปินอิศระ และอีกมากมาย ตลอด 4 วัน\n\nSarah Marks ผู้อำนวยการฝ่ายการตลาดของ ACT กล่าวว่า NightFest งานเทศกาลประจำปีนี้ได้หยุดพักในช่วงสองปีที่ผ่านมาเนื่องจาก COVID-19 “เรารู้สึกตื่นเต้นมากที่ได้ต้อนรับชุมชน Canberra และนักท่องเที่ยว กลับมาที่ NightFest อีกครั้งตั้งแต่วันพฤหัสบดีที่ 29 กันยายน จนถึงวันอาทิตย์ที่ 2 ตุลาคม ในโอกาสวันครบรอบ 35 ปีของ Floriade มีการแสดงและกิจกรรมทั้งหมด 101 รายการในช่วงสุดสัปดาห์ เตรียมไว้พร้อมสำหรับทุกคน มีกิจกรรมและความบันเทิงสำหรับเด็กด้วย ทั้งการเพ้นท์หน้าด้วยนีออน รอยสักกลิตเตอร์ และการสร้างโมเดลบอลลูน รวมไปถึงผู้ให้ความบันเทิงอิศระอีกมากมาย” เธอกล่าว\n\nงานเฉลิมฉลองฤดูใบไม้ผลิที่ยิ่งใหญ่ที่สุดของออสเตรเลีย งานเทศกาลใหญ่ระดับชาติ Floriade 2022 กลับมาโชว์ ที่ Commonwealth Park สถานที่เดิมที่เคยจัดเป็นประจำทุกปี ใน กรุงแคนเบอร์รา ตั้งแต่วันเสาร์ที่ 17 กันยายนถึงวันอาทิตย์ที่ 16 ตุลาคม 2565\n\n@@@@ สำนักงานผู้ดูแลนักเรียน (สนร.) เปิดรับสมัครผู้สนใจ เข้ารับการคัดเลือกเพื่อบรรจุเป็นลูกจ้างชั่วคราวในต่างประเทศ ตำแหน่ง ผู้ช่วยดำเนินการด้านการศึกษาและวิชาการ (เจ้าหน้าที่การศึกษา) โดยสามารถขอรับใบสมัครได้ที่ http://www.ocsc.org.au/ หรือ oea@ocsc.org.au และยื่นใบสมัครพร้อมหลักฐานประกอบการสมัคร ตั้งแต่บัดนี้ – วันจันทร์ที่ 10 ตุลาคม 2565 เวลา 17.00 น.GMT+10:00 ทางไปรษณีย์อิเล็กทรอนิกส์ oea@ocsc.org.au โดยสามารถเข้าไปดูรายละเอียดการสมัครงานได้ที่ Website สนร. http://www.ocsc.org.au\n\n@@@@ กรมอุตุนิยมวิทยานิวเซาท์เวลส์ประกาศเตือนฝนตกหนักและลมแรงในพื้นที่รัฐนิวเซาท์เวลส์โดยอาจส่งผลทำให้เกิดน้ำท่วมฉับพลันและน้ำในแม่น้ำเอ่อล้นในบางพื้นที่ และมีเด็กชายอายุ 5 ขวบเสียชีวิตติดอยู่ในรถหลังจากรถถูกน้ำท่วมในตอนกลางทางตะวันตกของนิวเซาท์เวลส์ NSW’s central west สถานกงสุลใหญ่ ณ นครซิดนีย์ ส่งความห่วงใยมายังชุมชนไทย ขอให้ชาวไทยเดินทางสัญจรด้วยความระมัดระวัง ติดตามข่าวสารอย่างใกล้ชิดที่ www.ses.nsw.gov.au/ และปฏิบัติตามคำแนะนำของทางการ เพื่อความปลอดภัย หากต้องการความช่วยเหลือฉุกเฉินจากเหตุพายุและน้ำท่วม สามารถติดต่อ SES ได้ที่หมายเลข 132500 หรือหากตกอยู่ในสถานการณ์ที่มีอันตรายถึงชีวิต ขอให้โทรแจ้งหมายเลข 000 ทันที\n\nฝนตกหนักในพื้นที่รัฐนิวเซาท์เวลส์ inland ภายในประเทศได้บรรเทาลงแล้ว แต่มีการเตือนภัยน้ำท่วมสำหรับระบบแม่น้ำ 28 แห่ง ตั้งแต่ฝั่งตะวันตก inland westไปจนถึงเขต northern rivers แม่น้ำทางตอนเหนือ และชายฝั่งตอนกลางตอนเหนือ mid-north coast\n\n@@@@ เมื่อวันที่ 30 สิงหาคม 2565 นางสาวบุษฎี สันติพิทักษ์ เอกอัครราชทูต ณ กรุงแคนเบอร์ราได้ให้การต้อนรับ ศาสตราจารย์ วิศิษฎ์ วิศิษฎ์สรอรรถ ประธานคณะกรรมการกำกับสำนักงานพัฒนาธุรกรรมทางอิเล็กทรอนิกส์ นางสาวอัจฉรินทร์ พัฒนพันธ์ชัย ปลัดกระทรวงดิจิทัลเพื่อเศรษฐกิจและสังคม ในฐานะกรรมการคณะกรรมการฯ และคณะผู้บริหารสำนักงานพัฒนาธุรกรรมทางอิเล็กทรอนิกส์ ในโอกาสมาเยือนเครือรัฐออสเตรเลีย เพื่อหารือข้อราชการกับหน่วยงานออสเตรเลียที่เกี่ยวข้อง\n\nเอกอัครราชทูต ณ กรุงแคนเบอร์ราให้การต้อนรับ ศาสตราจารย์ วิศิษฎ์ วิศิษฎ์สรอรรถ ประธานคณะกรรมการกำกับสำนักงานพัฒนาธุรกรรมทางอิเล็กทรอนิกส์ และคณะ ในโอกาสมาเยือนเครือรัฐออสเตรเลีย เมื่อวันที่ 30 สิงหาคม 2565\n\n@@@@ ฉบับนี้ขอแนะนำเมืองอามิเดล รัฐนิวเซาท์เวลส์ (Armidale, New South Wales) ให้รู้จักกันสำหรับแฟนเดลินิวส์เพราะเมืองนี้เป็นเมืองมหาวิทยาลัยที่ดีอีกเมืองเผื่อจะได้เอาเป็นทางเลือกอีกทางหนึ่งทางด้านการศึกษา เมืองอามิเดลเป็นหนึ่งในเมืองที่เก่าแก่ที่สุดในประเทศออสเตรเลีย ซึ่งเป็นเมืองที่ถูกตั้งครั้งแรกในปี พ.ศ. 2382 ปัจจุบันนี้เมืองอามิเดลเป็นหนึ่งในที่ท่องเที่ยวที่มีความดังในด้านตึกโบสถ์และตึกวิหารในอดีต ซึ่งมีอยู่หลายตึกอยู่ในเมือง แต่ละตึกมีคุณลักษณะเด่นมากมาย เมืองนี้มีชื่อเสียงดังช่วงฤดูใบไม้ร่วงอีกเช่นกัน ในฤดูนี้ ทั้งเมืองจะเต็มไปด้วยใบไม้สีแดง สีส้ม และสีเหลืองทั้งบนต้นไม้กับบนพื้น นักท่องเที่ยวชอบมาเมืองนี้เพื่อที่จะถ่ายรูปเมืองในช่วงฤดูใบไม้ร่วงกันมากๆ\n\nอามิเดลถือว่าเป็นเมืองที่อยู่สูงที่สุดในประเทศออสเตรเลีย อยู่สูงกว่าทะเลประมาณหนึ่งกิโลเมตร ปัจจัยนี้ทำให้อากาศที่เมืองนี้เย็นสบายทั้งปี ถึงแม้ว่าช่วงหน้าหนาวอุณหภูมิอาจจะตกเหลือ -10 องศาเซลเซียสในบางคืน แต่ละปีเมืองนี้จะมีประมาณวันหรือสองวันที่จะประสบหิมะ อามิเดลมีประชากรประมาณ 24,000 คน ซึ่งถือว่าเป็นเมืองที่ไม่เล็กมาก เทียบกับเมืองอื่นๆที่ห่างจากทะเลในประเทศออสเตรเลีย คนในเมืองอามิเดลถือว่าเป็นกันเองมากๆ สำหรับผู้อ่านที่เป็นแฟนพันธุ์แท้กาแฟหรือคาแฟ่ เมืองนี้มีร้านคาเฟ่ที่ดังและเสิร์ฟกาแฟที่อร่อย หลายที่มาก เช่นร้าน Seesaw Coffee ซึ่งเป็นร้านที่มีบรรยากาศกลางแจ้งสบาย กับร้านคาเฟ่ฝรั่งเศสชื่อ Café Patisserie ที่ดังด้านเครปและครัวซองต์ ความดังกับคนท้องถิ่นกับนักท่องเที่ยว ทำให้ทั้งสองร้านนี้ยุ่งตลอด\n\nรอบๆเมืองอามิเดลมีน้ำตกและอุทยานแห่งชาติที่ดังอยู่หลายแห่งเช่นกัน หากใครมีโอกาสได้มาอามิเดล น้ำตกที่ไม่ควรพลาดคือ Dangars Groge, Dangars Falls และ Wollomombi Falls เมืองอามิเดล เป็น University Town หรือ เมืองมหาวิทยาลัย ซึ่งมี University of New England (UNE – มหาวิทยาลัยแห่งนิวอิงแลนด์) ที่ก่อตั้งในปี พ.ศ. 2481 ในปัจจุบันนี้ UNE เป็นมหาวิทยาลัยที่มีชื่อเสียงโด่งดังโดยเฉพาะด้านการสอนแบบออนไลน์ ซึ่ง UNE ได้สอนแบบออนไลน์มาตั้งแต่ก่อนที่โควิด-19 ทำให้วิทยาลัยทั้งโลกเริ่มสอนออนไลน์ การสอนที่ UNE มีความยืดหยุ่นและเหมาะสมกับนักเรียนที่มีงานทำประจำแล้ว และนักเรียนที่ไม่ได้อยู่ในเมืองใหญ่ในประเทศออสเตรเลีย ทุกวันนี้ UNE มีคอร์สให้เลือกเรียนได้มากกว่าสองร้อยคอร์สเช่นกัน และมีนักเรียนมากกว่า 33,000 คน UNE มีสามคณะ คือ Faculty of Medicine and Health, Faculty of Humanities, Arts, Social Sciences and Education และ Faculty of Science, Agriculture, Business and Law แต่แยกแยะออกไปอีกหลาย department ในแต่ละคณะ\n\nเมืองอามิเดลเป็นหนึ่งในเมืองที่เก่าแก่ที่สุดในประเทศออสเตรเลีย มีประชากรประมาณ 24,000 คน เป็นเมืองที่อยู่สูงที่สุดในประเทศออสเตรเลีย อยู่สูงกว่าทะเลประมาณหนึ่งกิโลเมตร เป็นเมืองมหาวิทยาลัย เป็นที่ตั้งของ University of New England UNE\n\nUniversity of New England UNE มีนักศึกษามากกว่า 33,000 คน มีคอร์สให้เลือกเรียนได้มากกว่าสองร้อยคอร์ส เป็นมหาวิทยาลัยที่มีชื่อเสียงโด่งดังโดยเฉพาะด้านการสอนแบบออนไลน์ ซึ่ง UNE ได้สอนแบบออนไลน์มาตั้งแต่ก่อนที่โควิด-19 จะแพร่ระบาด\n\n@@@@ รู้จักมหาวิทยาลัยแล้ว อยากจะแนะนำอาจารย์อีกท่านที่สอนในคณะที่มีนักเรียนมากที่สุดในมหาวิทยาลัย หนึ่งในสามคณะ นั่นคือ คณะ Humanities, Arts, Social Sciences and Education ดร. อิสรา กาญจนัษฐิติ คนหนุ่มรุ่นใหม่ไฟแรง เป็นอาจารย์ประจำด้านวางแผนภูมิภาคและเมือง (Lecturer in Urban and Regional Planning) ในสาขาภูมิศาสตร์และวางแผนเมือง (Department of Geography and Planning) เพิ่งเข้ามาสอนประจำตั้งแต่เดือนมกราคมปีนี้ ดร. อิสรา เล่าว่า “ผมเป็นคนกรุงเทพฯ เกิดในปี พ.ศ. 2533 และอาศัยอยู่ในกรุงเทพฯจนถึงอายุ 14 หลังจากนั้นผมย้ายไปเรียนที่โรงเรียนนานาชาติ เปรม ติณสูลานนท์ (Prem Tinsulanonda International School) ที่เชียงใหม่จนถึง มัธยมศึกษาปีที่หก หลังจากผมเรียนจบ ม.หกแล้ว ผมได้มาเรียนปริญญาตรีด้านวางแผนและออกแบบเมือง (Urban Design and Planning) ที่มหาลัยบอนด์ (Bond University) ที่เมืองโกลด์โคสต์ (Gold Coast) ในรัฐควีนส์แลนด์ (Queensland) หลังจากที่จบจากปริญญาตรี ผมเรียนปริญญาโทด้านวางแผนเมือง (Urban Planning) ต่อที่มหาลัยเดิม ซึ่งหลังจากนั้นผมเรียนปริญญาเอกด้านวางแผนเมืองและการพัฒนาเศรษฐกิจ (Urban Planning and Economic Development) ต่อที่มหาลัยเดิมอีก ผมจำได้ว่า ตอน ม.หนึ่ง ผมมีจุดมุ่งหมายในชีวิตที่ชัดแจนมากๆ คือ อยากมาเรียนและทำงานที่เมืองนอก ผมได้ไปขอคุณพ่อคุณแม่ ให้ส่งผมไปเรียนที่โรงเรียนนานาชาติ เปรม ติณสูลานนท์ เพื่อที่จะเตรียมตัวให้ผมได้มาเรียนที่เมืองนอก ก่อนที่จะจบม.หก ผมเลือกมาเรียนที่มหาวิทยาลัยในออสเตรเลีย เพราะตอนอายุ 14 ผมได้มาเป็นนักเรียนแลกเปลี่ยนมาเรียนที่เมืองเพิร์ท (Perth) ในรัฐออสเตรเลียตะวันตก (Western Australia) ประมาณหนึ่งเดือน ผมจำได้ว่าคนออสเตรเลียเป็นคนกันเองมากๆ และเมืองเขาสวย สะอาด และน่าอยู่มากๆ เลยทำให้ผมตกหลุมรักกับประเทศนี้ตั้งแต่เด็กจากประสบการณ์นี้”\n\nเขาเลือกเรียนด้านวางแผนและออกแบบเมือง เพราะเขาชอบวิชาเศรษฐศาสตร์และวิชาภูมิศาสตร์มากๆ เมื่อสมัยเรียน ม.ปลาย เขาเล่าต่อว่า “จริงๆแล้วตอนที่เรียนปริญญาตรี ผมไม่ได้คิดว่าจะเป็นอาจารย์มาเลยครับ แต่ว่าผมเป็นคนชอบเรียน ชอบทำการวิจัย และเป็นคนที่ชอบพูดในที่สาธารณะมาตั้งแต่เด็กแล้ว และหลังจบปริญญาโท ผมได้มีโอกาสช่วยอาจารย์ที่มหาวิทยาลัยในด้านงานสอนกับงานวิจัย ทุกปัจจัยนี้เลยทำให้ผมตกหลุมรักกับงานด้านวิชาการ ผมเริ่มที่จะมีจุดมุ่งหมายในชีวิตที่อยากจะเป็นศาสตราจารย์ (Professor) สักวันหนึ่งในอนาคต ผมเลยตัดสินใจเรียนปริญญาเอก เหตุผลสำคัญที่ทำให้ผมได้เรียนที่โรงเรียนนานาชาติ และมหาลัยที่ออสเตรเลียได้ คือ ผมได้ทุนเรียนบางส่วนจากโรงเรียนเปรมและจากมหาวิทยาลัยบอนด์ ซึ่งผมได้ทุนเต็มกับค่าจ้างจาก Australia Postgraduate Award เพื่อการเรียนปริญญาเอก ซึ่งปัจจัยนี้สำคัญมากสำหรับผม เพราะว่าครอบครัวผมไม่มีความสามารถที่จะจ่ายค่าเรียนเต็มๆได้ เพราะฉะนั้นผมต้องขอกราบขอบพระคุณครอบครัวผม ที่เสียสละและสนับสนุนให้ผมได้มีโอกาสได้เรียนที่โรงเรียนนาชาติ และที่มหาลัยในออสเตรเลีย ซึ่งถ้าผมไม่ได้การศึกษาแบบนี้ ผมคงไม่มีโอกาสได้มาเป็นอาจารย์ประจำที่มหาลัย UNE ทุกวันนี้”\n\nแต่ถึงอย่างไร ค่าเรียนยังแพงมากอยู่เหมือนกัน โชคดีที่เขาได้รับทุนบางส่วนตอนเรียนตรีและโท อีกส่วนของค่าใช้จ่าย ค่ากินอยู่ก็เข้าทำงานกับบริษัทที่ปรึกษาเป็นงาน part time และเมื่อตอนศึกษาปริญญาเอกนั้นได้ทุนเต็มรวมไปถึงค่าใช้จ่ายด้วย เขาเล่าว่า “อีกเหตุผลที่ทำให้ผมได้มาถึงจุดนี้ในชีวิต คือทักษะภาษาอังกฤษ ผมเป็นคนที่สนใจและชอบภาษาอังกฤษมากๆมาตั้งแต่เด็ก ผมเลยพยายามเรียนรู้ภาษาอังกฤษจากหนังสือเรียนและสื่อต่างๆ เช่นภาพยนตร์ บทความข่าว และนิตยสารต่างๆ ซึ่งจากประสบการณ์ชีวิตของผมที่ประเทศออสเตรเลีย ผมเชี่อว่าถ้าภาษาอังกฤษเราคล่อง เราจะมีโอกาสทั้งด้านการเรียน การทำงานและการเข้าสังคมในต่างประเทศมากขึ้น ผมได้ปริญญาเอกเดือนกรกฎาคมปีที่แล้ว ซึ่งตอนเขียนวิทยานิพนธ์ ถือว่าเป็นประสบการณ์ที่เต็มไปด้วยอุปสรรค มีหลายวันมากๆที่ผมรู้สึกท้อแท้ เพราะยิ่งเขียนยิ่งไม่เห็นจุดจบของวิทยานิพนธ์ แต่ผมใช้จุดมุ่งหมายในชีวิตเป็นกำลังใจให้สู้ต่อไปทุกวันไปเรื่อยๆจนสุดท้ายเขียนได้เสร็จ”\n\nหลังจากได้ปริญญาเอก การหางานในมหาวิทยาลัยที่ตรงกับด้านที่เขาเรียนมาในประเทศออสเตรเลียเป็นสิ่งที่ยากมากๆ คือ ยิ่งจบสูงก็ยิ่งยาก ดร. อิสรา บอกกับเดลินิวส์ว่า “ผมได้จดหมายปฏิเสธมาหลายใบ แต่ผมไม่เคยยอมแพ้ ผมพยายามสมัครงานต่อไปเรื่อยๆ จนกระทั่งสุดท้ายผมได้งานปัจจุบันมา ซึ่งงานนี้เป็นงานที่ตรงกับจุดมุ่งหมายในชีวิตของผม จากประสบการณ์ชีวิตผมส่วนนี้ ผมอยากจะบอกเพื่อนและน้องๆทุกคนว่า ถึงแม้บางวันเราจะรู้สึกเหนื่อยหรือท้อแท้ ถ้าเราสู้ต่อไปและมีความเชื่อมั่นในตัวเองและในจุดมุ่งหมายในชีวิตของเรา เราทุกคนจะประสบความสำเร็จและความสุขในอนาคต หากมีเพื่อนและน้องๆคนไทยคนไหนมีคำถามเกี่ยวกับ UNE หรือเรื่องอื่นๆเช่นการมาเรียนหรือทำงานที่ประเทศออสเตรเลีย หรืออยากถามเรื่องเกี่ยวกับประสบการณ์ในชีวิตของผม ติดต่อผมมาได้เลยที่ isarakj@gmail.com ยินดีตอบคำถามเพื่อเป็นวิทยาทานครับ ขอบคุณครับ”\n\nดร. อิสรา กาญจนัษฐิติ อาจารย์หนุ่ม ประจำด้านวางแผนภูมิภาคและเมือง (Lecturer in Urban and Regional Planning) ในสาขาภูมิศาสตร์และวางแผนเมือง (Department of Geography and Planning) ใน University of New England UNE\n\nไตรภพ ซิดนีย์\n\ntripope@hotmail.com",
    "'บิ๊กป้อม' หารือ ออท.ออสเตรเลีย จ่อลงนาม MOU ตั้งศูนย์ต่อต้านค้ามนุษย์": "'ประวิตร' หารือ ออท.ออสเตรเลีย เตรียมลงนามแผนปฏิบัติการหุ้นส่วนยุทธศาสตร์ - MOU ตั้งศูนย์ต่อต้านค้ามนุษย์\n\n23 ก.ย.2565 - เมื่อเวลา 09.30 น. ที่ห้องสีเหลือง ตึกสันติไมตรี ทำเนียบรัฐบาล นางสาวแอนเจลา เจน แม็กดอนัลด์ (H.E. Ms. Angela Jane Macdonald) เอกอัครราชทูตเครือรัฐออสเตรเลียประจำประเทศไทย เข้าเยี่ยมคารวะ พล.อ.ประวิตร วงษ์สุวรรณ รองนายกรัฐมนตรี รักษาราชการแทนนายกรัฐมนตรี ในโอกาสเข้ารับหน้าที่\n\nพล.อ.ประวิตร กล่าวแสดงความยินดีกับเอกอัครราชทูตเครือรัฐออสเตรเลียประจำประเทศไทยในโอกาสเข้ารับตำแหน่งใหม่อย่างเป็นทางการ เชื่อมั่นว่าด้วยประสบการณ์และความเชี่ยวชาญของเอกอัครราชทูตออสเตรเลีย จะมีส่วนส่งเสริมสนับสนุนในการกระชับความสัมพันธ์ระหว่างไทยกับออสเตรเลียให้แน่นแฟ้นยิ่งขึ้น โดยเฉพาะในปีนี้ซึ่งเป็นโอกาสครบรอบ 70 ปี แห่งการสถาปนาความสัมพันธ์ทางการทูตระหว่างทั้งสองประเทศ\n\nในโอกาสนี้ ทั้งสองฝ่ายได้หารือเกี่ยวกับประเด็นความร่วมมือที่สำคัญ อาทิ ความร่วมมือทวิภาคีในฐานะหุ้นส่วนทางยุทธศาสตร์ และการดำเนินการภายใต้ร่างแผนปฏิบัติการร่วมว่าด้วยความเป็นหุ้นส่วนทางยุทธศาสตร์ ปี ค.ศ. 2022 – 2025 โดยเฉพาะด้านความมั่นคง การต่อต้านการค้ามนุษย์ หารือความร่วมมือด้านเศรษฐกิจ ทั้งในด้านการลงทุน โดยเฉพาะในพื้นที่เขตพัฒนาพิเศษภาคตะวันออก (EEC) และการเป็นหุ้นส่วนด้านวิจัยและพัฒนา ในสาขาที่ออสเตรเลียมีความเชี่ยวชาญและสอดคล้องกับนโยบายพัฒนาโมเดล BCG ของไทย\n\nนอกจากนี้ได้หารือความร่วมมือในการจัดตั้งศูนย์ความเป็นเลิศเพื่อต่อต้านการค้ามนุษย์ระหว่างไทยกับออสเตรเลีย (Counter Trafficking in Persons Centre of Excellence) โดยรองนายกรัฐมนตรีได้เน้นย้ำถึงความมุ่งมั่นของรัฐบาลไทยในการดำเนินการต่อต้านการค้ามนุษย์อย่างจริงจังและต่อเนื่อง\n\nในตอนท้าย เอกอัครราชทูตออสเตรเลียเน้นย้ำว่า พร้อมสนับสนุนบทบาทของไทยในการเป็นเจ้าภาพจัดการประชุมผู้นำเขตเศรษฐกิจเอเปคในปีนี้อย่างเต็มที่ ซึ่งรองนายกรัฐมนตรีขอบคุณ และหวังว่าทั้งสองฝ่ายจะใช้โอกาสดังกล่าวในการส่งเสริมความร่วมมือระหว่างกันให้ใกล้ชิดยิ่งขึ้นในทุกมิติ และพร้อมให้การต้อนรับนายกรัฐมนตรีออสเตรเลียในการเยือนไทยในห้วงการประชุมดังกล่าว\n\nทั้งนี้สองฝ่ายได้บรรลุข้อตกลงที่เป็นรูปธรรม 2 ประการ คือ (1) ร่างแผนปฏิบัติการร่วมว่าด้วยความเป็นหุ้นส่วนทางยุทธศาสตร์ ปี ค.ศ. 2022 – 2025 (2) ร่างบันทึกความเข้าใจว่าด้วยความร่วมมือระหว่างรัฐบาลไทยและรัฐบาลออสเตรเลียในการจัดตั้งศูนย์ความเป็นเลิศเพื่อต่อต้านการค้ามนุษย์ ที่ผ่านขั้นตอนพิจารณาของทั้งสองฝ่ายแล้ว โดยกำหนดการเยือนประเทศไทยของรัฐมนตรีต่างประเทศและการค้า (DFAT) เพื่อร่วมพิธีลงนามทั้งสองฉบับ ที่กรุงเทพ ราวต้นเดือนพฤศจิกายนที่จะถึงนี้",
    "ออสเตรเลียแย้มอาจไม่ใช้ภาพ 'กษัตริย์ชาร์ลสที่ 3' บนธนบัตรมูลค่า 5 ดอลลาร์": "ออสเตรเลียอาจไม่เปลี่ยนภาพบนธนบัตร 5 ดอลลาร์เป็นพระบรมฉายาสาทิสลักษณ์พระเจ้าชาร์ลสที่ 3 ทันที และอาจใช้ภาพบุคคลออสเตรเลียอื่น ๆ\n\nนายแอนดรูว์ ลีห์ รัฐมนตรีช่วยคลังออสเตรเลีย เปิดเผยเมื่อวันอังคาร (13 ก.ย.) ว่า หลังการเสด็จสวรรคตของสมเด็จพระราชินีนาถเอลิซาเบธที่ 2 แห่งสหราชอาณาจักรว่า การผลิตเหรียญดอลลาร์ออสเตรเลียต้องมีพระบรมฉายาลักษณ์ของพระประมุขแห่งสหราชอาณาจักรบนเหรียญ แต่โรงกษาปณ์ออสเตรเลียจำเป็นต้องประสานงานกับทางสหราชอาณาจักรเพื่อให้ได้พระบรมฉายาลักษณ์ที่เหมาะสมของพระเจ้าชาร์ลสที่ 3 กษัตริย์พระองค์ใหม่ ทำให้คาดว่าในปีหน้า จึงจะสามารถผลิตเหรียญที่มีพระบรมฉายาลักษณ์ของกษัตริย์พระองค์ใหม่ได้ และในช่วงการเปลี่ยนผ่านนี้ จะไม่มีการผลิตเหรียญใหม่หรือนำเหรียญที่ผลิตแล้ว ซึ่งมีพระบรมฉายาลักษณ์ของสมเด็จพระราชินีนาถเอลิซาเบธที่ 2 และระบุปี 2566 ออกหมุนเวียนในระบบแต่อย่างใด\n\nรัฐมนตรีช่วยคลัง บอกด้วยว่า การใช้พระบรมฉายาสาทิสลักษณ์ของสมเด็จพระราชินีนาถเอลิซาเบธที่ 2 บนธนบัตร 5 ดอลลาร์ออสเตรเลียเป็นการตัดสินใจในแง่ส่วนพระองค์ ไม่เกี่ยวกับสถานะพระประมุข ทำให้ไม่จำเป็นต้องมีการเปลี่ยนแปลงอัตโนมัติเหมือนเหรียญ และจะมีการหารือประเด็นละเอียดอ่อนนี้กับรัฐบาลเพื่อการตัดสินใจที่เหมาะสม นอกจากนี้ เมื่อผู้สื่อข่าวซักถามว่า เขาพร้อมเปิดรับความคิดเห็นให้ใช้ภาพบุคคลอื่น ๆ ของออสเตรเลีย นอกจากพระเจ้าชาร์ลสที่ 3 แห่งสหราชอาณาจักรบนธนบัตร 5 ดอลลาร์หรือไม่ นายลีห์ บอกว่า เรื่องนี้จะมีการตัดสินใจในภายหลัง",
    "\"สมศักดิ์\" สั่ง ยธ.ศึกษา ก.ม.ออสเตรเลีย ปกป้องเกษตรกรผู้เลี้ยงสัตว์": "",
    "ฝูงวาฬกว่า 230 ตัวเกยตื้นหาดออสเตรเลีย เจ้าหน้าที่เร่งช่วยเหลือด่วน": "เจ้าหน้าที่กำลังเร่งทำงานแข่งกับเวลา เพื่อช่วยเหลือฝูงวาฬนำร่อง (Pilot Whales) ที่มาเกยตื้นทางชายฝั่งตะวันตกของรัฐแทสเมเนีย ประเทศออสเตรเลีย โดยจากวาฬจำนวนกว่า 230 ตัวที่มาเกยตื้นเมื่อวานนี้ (21 กันยายน) น่าเศร้าว่าขณะนี้เหลือเพียง 35 ตัวที่ยังรอดชีวิต ซึ่งการช่วยเหลือจะยังคงดำเนินต่อไปตลอดทั้งวันนี้\n\nบรรยาย: รัฐโรจน์ จิตรพนา\n\nตัดต่อ: วชิระ มากทรัพย์\n\nอ้างอิง:",
    "นายกสมาคมกอล์ฟไทยแห่งออสเตรเลียยินดีต้อนรับ พล.อ.วิทวัส": "",
    "'สุริยะ' บินไปออสเตรเลีย 23 ก.ย.คุยผู้บริหารคิงส์เกตเชื่อมีข่าวดี": "'สุริยะ' ยัน ครม.ไม่มีการอนุมัติงบเพิ่มสู้คดีเหมืองทองอัครา แค่ขยายกรอบเวลา​ บอก 'วิษณุ​' แนะให้เน้นเจรจา เตรียมบินออสเตรเลียพบผู้บริหารคิงส์เกตเชื่อไร้ปัญหา\n\n22 ก.ย.2565 - นายสุริยะ​ จึงรุ่งเรืองกิจ​ รัฐมนตรีว่าการกระทรวงอุตสาหกรรม ระบุถึงกรณีข่าวที่ประชุมคณะรัฐมนตรี (ครม.) มีมติเห็นชอบการอนุมัติงบประมาณเพิ่มเพื่อต่อสู้คดีกับบริษัท คิงส์เกต คอนโซลิเดเต็ด ลิมิเต็ด ในคดีเหมืองทองอัครา ว่า​ ในที่ประชุม ครม.ไม่มีการอนุมัติ​งบ​เพิ่มเติมแต่อย่างใด​ เป็นข้อมูลที่คาดเคลื่อน​ เป็นเพียงงบเดิมที่มีการขยายกรอบระยะเวลาการสู้คดี​ เนื่องจากการเจรจายังไม่สิ้นสุด​ จึงขอชี้แจ้งว่า​ไม่ได้มีการเพิ่มงบในการสู้คดีแต่อย่างใด\n\nเมื่อถามถึงแนวทางในการสู้คดี นายสุริยะ​ กล่าวว่า ยังคงเหมือนเดิม โดยขณะนี้ยังมั่นใจว่าการเจรจากับคิงส์เกตจะเป็นไปด้วยดี และเชื่อมั่นว่าจะไม่มีปัญหา\n\n“ได้ปรึกษากับนายวิษณุ​ เครืองาม​ รองนายกรัฐมนตรี ซึ่งได้ให้แนวทางที่เน้นไปที่การเจรจา และในวันที่ 23 ก.ย. ผมจะเดินทางไปที่ประเทศออสเตรเลีย​ เพื่อเจรจาเพิ่มเติมกับผู้บริหารของคิงส์เกต​ ซึ่งทิศทางการเจรจาคาดการณ์ว่าน่าจะเป็นไปด้วยดี”นายสุริยะระบุ",
    "ออสเตรเลียปัด ไม่คว่ำบาตรนักท่องเที่ยวรัสเซีย": "ตั้งแต่เกิดความขัดแย้งระหว่าง รัสเซีย กับ ยูเครน ออสเตรเลียได้คว่ำบาตรหน่วยงานรัสเซียและภาคเอกชนรัสเซียนับร้อย ส่วนใหญ่เป็นภาคธุรกิจธนาคารและหน่วยงานรับผิดชอบหนี้สาธารณะของประเทศ ทั้งยังสนับสนุนอาวุธยุทโธปกรณ์ป้องกันภัยให้แก่ยูเครน ขณะที่ส่งออกแร่อลูมินาอลูมิเนียมและบอกไซด์ให้รัสเซียด้วย\n\nแต่เมื่อถามถึงการ คว่ำบาตร นักท่องเที่ยวรัสเซีย มาร์ลส์ กล่าวว่า การคว่ำบาตรมุ่งเป้าไปที่รัฐบาลรัสเซีย “ไม่ใช่ประชาชนรัสเซีย” ซึ่งนี่ไม่ใช่เรื่องที่เรากำลังพิจารณาในขณะนี้ แต่เรากำลังดูว่าจะสามารถสนับสนุนยูเครนต่อไปได้อย่างไร และเสริมว่า “ออสเตรเลียคือหนึ่งในประเทศนอกสมาชิกนาโตที่ใหญ่ที่สุดที่ให้การสนับสนุนทางทหารแก่ยูเครน”\n\nส่วนข้อตกลงสร้างเรือดำน้ำพลังงานนิวเคลียร์ กับสหรัฐและสหราชอาณาจักร ภายใต้พันธมิตรที่เรียกว่า AUKUS กำลังอยุ่ระหว่างการดำเนินงาน\n\nมาร์ลส์ กล่าวว่า ออสเตรเลียมั่นใจว่าจะสามารถประกาศข้อมูลเพิ่มเติมเกี่ยวกับเรือดำน้ำดังกล่าวในต้นปีหน้า และย้ำว่าไม่ควรมองว่าการจัดหาเรือดำน้ำนั้น เป็นการแข่งขันกับสหรัฐและสหราชอาณาจักร เพราะทั้งสองประเทศทำงานร่วมกับออสเตรเลียอย่างใกล้ชิด และช่วยให้มีความสามารถในการสร้างเรือดำน้ำดังกล่าวได้",
    "ออสเตรเลียร้อง UNGA จัดที่นั่งถาวรให้แอฟริกา-ละตินอเมริกา-เอเชียมากขึ้น": "นางเพนนี หว่อง รัฐมนตรีต่างประเทศออสเตรเลีย กล่าวต่อที่ประชุมสมัชชาสหประชาชาติ (UNGA) สมัยที่ 77 ที่นครนิวยอร์ก สหรัฐอเมริกา ว่า สนับสนุนการขยายสมาชิกในคณะมนตรีความมั่นคงแห่งสหประชาชาติ และจำกัดอำนาจของมหาอำนาจทั้ง 5 ชาติ ซึ่งออสเตรเลียพร้อมที่จะแสวงหาที่นั่งในคณะมนตรีความมั่นคงฯ และเรียกร้องให้มีการจัดสรรที่นั่งถาวรสำหรับประเทศจากแอฟริกา ละตินอเมริกา และเอเชียมากขึ้น\n\n\n\nด้านนางลินดา โทมัส-กรีฟิลด์ เอกอัครราชทูตสหรัฐฯ ประจำองค์การสหประชาชาติ กล่าวในที่ประชุมใหญ่สมัชชาสหประชาชาติ ว่าระบบของคณะมนตรีความมั่นคงฯ ล้าสมัย\n\n",
    "วีซ่าชั่วคราวประเภท subclass 408 คืออะไร? จะไป \"ออสเตรเลีย\" ต้องรู้!": "จากกรณีวีซ่าเจ้าปัญหาที่ทำให้ \"นนท์ ธนนท์\" และทีมงาน ไม่สามารถไปแสดงคอนเสิร์ตที่ประเทศ \"ออสเตรเลีย\" ได้ตามกำหนด (2 ก.ย. 65) ชวนรู้จัก วีซ่าชั่วคราวประเภท subclass 408 คืออะไร? ทำไมบางคนยื่นแล้วไม่ผ่าน?\n\nร้อนแรงไม่หยุด! กับดราม่าเลื่อนงานคอนเสิร์ตของนักร้องหนุ่มชื่อดัง “นนท์ ธนนท์” ที่จะจัดขึ้นที่เมืองเมลเบิร์น ประเทศออสเตรเลีย ในวันที่ 2 กันยายน 2565 เนื่องจากติดปัญหาวีซ่าไม่ผ่าน และมีทีมงานบางคนของบริษัทผู้จัดงาน Mask Off Events อ้างเหตุที่วีซ่าไม่ผ่านว่า ‘เจ้าหน้าที่ไม่เชื่อว่านนท์เป็นศิลปิน’ ทำให้เกิดดราม่าในโลกโซเชียลอย่างดุเดือด ขณะที่ LOVEIS ENTERTAINMENT ต้นสังกัดของนักร้องหนุ่มก็ออกมาชี้แจงทันควัน ระบุว่า เหตุผลที่วีซ่าไม่ผ่านนั้น มีการนำเสนอข่าวบิดเบือน จากการตอบข้อความทางไลน์ออฟฟิเชียลของผู้จัดงาน และไม่เป็นความจริง บริษัทฯ ขอให้บุคคลดังกล่าว ออกมาแสดงความรับผิดชอบต่อเรื่องนี้อย่างเป็นทางการด้วยการขอโทษทาง บริษัทฯ และศิลปิน ที่ทำให้เสื่อมเสียชื่อเสียงในครั้งนี้ พร้อมให้ข้อมูลยืนยันว่า ศิลปินและทีมงานได้ดำเนินการขอวีซ่าเพื่อกิจกรรมชั่วคราว (ประเภท 408) เดินทางเข้าประเทศออสเตรเลีย และได้แนบเอกสารและหลักฐานครบถ้วนสมบูรณ์แล้ว ส่วนสาเหตุที่วีซ่าของศิลปินไม่ผ่านนั้น เนื่องจากการขอวีซ่าครั้งนี้ได้ทำการขอแบบกลุ่ม หากมีคนใดคนหนึ่งในกลุ่มไม่ผ่านการพิจารณา จะทำให้คำร้องขอวีซ่าถูกตีกลับหรือไม่ผ่านทั้งกลุ่ม ด้านแฟนคลับนักร้องและผู้ใช้งานโซเชียลมีเดียต่างแสดงความคิดเห็นต่อกรณีดังกล่าวอย่างล้นหลาม บ้างก็ระบุว่าเข้าใจว่าการขอวีซ่าแบบกลุ่มที่อาจมีข้อผิดพลาดบางอย่างที่เกิดขึ้นได้ บ้างก็ชี้ว่าหากวีซ่ายังไม่เรียบร้อยก็ไม่ควรเริ่มขายบัตรคอนเสิร์ต เป็นต้น",
    "สั่ง\"ยุติธรรม”ถอด กม. ออสเตรเลีย ปกป้องเกษตรกรผู้เลี้ยงสัตว์": "นายสมศักดิ์ เทพสุทิน รัฐมนตรีว่าการกระทรวงยุติธรรม กล่าวถึงการเสนอกฎหมายเพื่อช่วยเกษตรกรว่า ตนได้สั่งการให้หน่วยงานที่เกี่ยวข้องในกระทรวงยุติธรรม ตั้งคณะทำงานขึ้นมา 1 ชุด เพื่อศึกษากฎหมายที่เกี่ยวข้องกับการช่วยเหลือเกษตรกรเป็นการเฉพาะ เนื่องจากปัจจุบัน เรายังไม่มีกฎหมายที่จะปกป้องเกษตรกรอย่างเป็นรูปธรรม\n\nตนจึงได้สั่งการให้คณะทำงานนี้ ไปศึกษากฎหมายของประเทศออสเตรเลีย ที่มีกฎหมายช่วยเกษตรกรผู้ทำฟาร์มม้า เพื่อนำมาร่างเป็นกฎหมายใช้กับประเทศไทย",
    "ออสเตรเลียและอียู เริ่มกลับมาเจรจาข้อตกลงการค้าเสรี": "ออสเตรเลียและสหภาพยุโรป (อียู) เริ่มกลับมาเจรจาข้อตกลงการค้าเสรีระหว่างกันอีกครั้งที่กรุงแคนเบอร์รา ขณะที่ ผู้นำรัฐบาลกรุงลอนดอนคนใหม่ออกตัวว่า ยังไม่พร้อมเจรจาประเด็นการค้ากับสหรัฐฯ ในเวลานี้\n\nรายงานข่าวระบุว่า การเจรจาระหว่างออสเตรเลียและอียูนั้น เริ่มต้นมาตั้งแต่เมื่อปี ค.ศ. 2017 แต่ตลอดช่วงที่ผ่านมานั้น กระบวนการเจรจาไม่มีความราบรื่นสักเท่าใด\n\nหนึ่งในประเด็นที่ทำให้การพูดคุยกับทั้งสองฝ่ายมีความชะงักงันคือ กรณีที่ออสเตรเลียยกเลิกคำสั่งซื้อเรือดำน้ำมูลค่ามหาศาลจากฝรั่งเศส เพื่อเอาใจกลุ่มความร่วมมือ AUKUS ที่ประกอบด้วยสหรัฐฯ อังกฤษ และออสเตรเลีย เมื่อเดือนกันยายนของปีที่แล้ว\n\nแต่ความไม่พอใจในเรื่องนี้เริ่มลดทอนลงไปแล้วจนทำให้การเจรจาเดินหน้าต่อไปได้ แม้ยุโรปจะยังมีความกังวลเกี่ยวกับประเด็นเป้าหมายด้านสิ่งแวดล้อมของออสเตรเลีย ภายใต้การนำของรัฐบาลอนุรักษ์นิยมซึ่งสนับสนุนอุตสาหกรรมเชื้อเพลิงฟอสซิลอย่างเต็มที่\n\nอย่างไรก็ดี พรรคแรงงานซึ่งเพิ่งชนะเลือกตั้งขึ้นมาคุมรัฐบาลเมื่อเร็ว ๆ นี้เพิ่งประกาศแผนลดการปล่อยก๊าซเรือนกระจกลง 43% ภายในปี ค.ศ. 2030 โดยเป็นครั้งแรกที่มีการตั้งเป้าหมายด้านสิ่งแวดล้อมผ่านกระบวนการนิติบัญญัติออกมาในออสเตรเลีย และประเด็นนี้ก็มีถูกนำเข้ามาหารือในการเจรจาข้อตกลงการค้าเสรีกับยุโรปแล้วด้วย\n\nอียูเล็งที่จะหาประโยชน์จากไฮโดรเจนสีเขียว ซึ่งเป็นพลังงานสะอาดของออสเตรเลียและสินแร่สำคัญ ๆ ของประเทศนี้ เช่น ลิเธียม เพื่อมาใช้ในการผลิตพลังงานหมุนเวียน โดยเฉพาะในช่วงเวลาที่สถานการณ์ด้านอุปทานพลังงานประสบปัญหาหนักอยู่ เนื่องจากผลกระทบของสงครามในยูเครนที่เกิดขึ้นจากการรุกรานของรัสเซีย\n\nในส่วนออสเตรเลียนั้น ทีมผู้แทนเจรจาหวังที่จะได้เพิ่มการส่งออกสินค้าเกษตรหลัก ๆ เช่น เนื้อวัว ผลิตภัณฑ์นมเนย น้ำตาลและธัญพืช แต่นักวิเคราะห์ให้ความเห็นว่า ภาคการเกษตรนั้นเป็นส่วนที่มีความอ่อนไหวซึ่งสมาชิกอียูบางประเทศยังต้องการให้มีการปกป้องด้วยการจำกัดการนำเข้าต่อไป\n\nขณะเดียวกัน นายกรัฐมนตรีลิซ ทรัสส์ แห่งอังกฤษ ซึ่งเดินทางมาสหรัฐฯ ในวันอังคารเพื่อเข้าร่วมการประชุมสมัชชาใหญ่สหประชาชาติในสัปดาห์นี้ ยอมรับว่า ประเด็นการเจรจาข้อตกลงการค้าเสรีระหว่างอังกฤษและสหรัฐฯ นั้นน่าจะใช้เวลาอีกหลายปีกว่าจะเกิดขึ้นเป็นรูปธรรมได้\n\nนายกฯ ทรัสส์ กล่าวว่า ข้อตกลงระหว่างประเทศสองฟากฝั่งของมหาสมุทรแอตแลนติกนั้นไม่ใช่เรื่องที่มีความสำคัญในลำดับต้น ๆ ของรัฐบาล ซึ่งถือว่าเป็นจุดยืนที่แตกต่างอย่างมากจากอดีตนายกรัฐมนตรีบอริส จอห์นสัน และอดีตนายกรัฐมนตรีเธเรซา เมย์ เนื่องจากอดีตผู้นำทั้งสองต่างสัญญาที่จะผลักดันข้อตกลงการค้ากับสหรัฐฯ ให้ได้ หลังนำพาอังกฤษออกจากการเป็นส่วนหนึ่งของอียู หรือ เบร็กซิต\n\nนายกรัฐมนตรีอังกฤษ บอกกับผู้สื่อข่าวที่ร่วมเดินทางจากกรุงลอนดอนมายังนครนิวยอร์กว่า “ในเวลานี้ ยังไม่มีการเจรจาใด ๆ กับสหรัฐฯ และดิฉันไม่มีความคาดหวังว่า(การเจรจา)เหล่านั้นจะเริ่มต้นขึ้นในระยะสั้นถึงกลาง” พร้อมย้ำว่า สิ่งที่เธอกำลังมุ่งความสนใจไปอยู่ก็คือ การเจรจาข้อตกลงการค้ากับหุ้นส่วนทางฟากฝั่งมหาสมุทรแปซิฟิกและอินเดีย รวมทั้ง กลุ่มประเทศ Gulf Cooperation Council (GCC) ซึ่งรวมถึง ซาอุดิอาระเบียและกาตาร์\n\nในส่วนของการประชุมร่วมกับประธานาธิบดีโจ ไบเดน ระหว่างการเยือนสหรัฐฯ ครั้งนี้ นายกฯ ทรัสส์ กล่าวว่า สิ่งที่สำคัญที่สุดในการหารือคือ การทำให้มั่นใจว่า ประเทศพันธมิตรต่าง ๆ จะร่วมมือกันจัดการกับกรณีการรุกรานยูเครนของรัสเซียได้",
    "‘ออสเตรเลีย-นิวซีแลนด์’ รับรอง ‘กษัตริย์ชาร์ลส์ที่ 3’ ทรงเป็นพระประมุข": "สำนักข่าวต่างประเทศรายงานจากกรุงแคนเบอร์รา ประเทศออสเตรเลีย เมื่อวันที่ 12 ก.ย. ว่า นายกรัฐมนตรีแอนโธนี อัลบานีส ผู้นำออสเตรเลีย และนายเดวิด เฮอร์ลีย์ ผู้สำเร็จราชการแทนพระองค์ ทำพิธีที่อาคารรัฐสภา ในกรุงแคนเบอร์รา ซึ่งรวมถึงการร่วมกันลงนามในเอกสาร ให้การรับรองสมเด็จพระเจ้าชาร์ลส์ที่ 3 ทรงเป็นพระประมุขแห่งออสเตรเลีย และกองทหารเกียรติยศยิงสลุต 21 นัด เพื่อถวายพระพร\n\nนายเดวิด เฮอร์ลีย์ ผู้สำเร็จราชการ ( คนซ้าย ) และนายกรัฐมนตรีแอนโธนี อัลบานีส ผู้นำออสเตรเลีย ในพิธีรับรองสมเด็จพระเจ้าชาร์ลส์ที่ 3 ที่กรุงแคนเบอร์รา\n\n\n\nทั้งนี้ ออสเตรเลียมีกำหนดจัดพิธีไว้อาลัยแด่สมเด็จพระราชินีนาถเอลิซาเบธที่ 2 อย่างเป็นทางการ ในวันที่ 22 ก.ย. นี้ โดยจะเป็นวันหยุดราชการของออสเตรเลียด้วย\n\nAustralia has a new King.\n\n\n\nGovernor General David Hurley has proclaimed Prince Charles Philip Arthur George to be King Charles III \"by the grace of God\" at a ceremony in Canberra.\n\n\n\nDETAILS: https://t.co/Cr9Zf9AKJa#9News pic.twitter.com/QYsnRq0ij6 — 9News Australia (@9NewsAUS) September 11, 2022\n\n\n\nขณะเดียวกัน อัลบานีส กล่าวถึงกระแสสังคมภายในออสเตรเลีย เกี่ยวกับ “การเป็นสาธารณรัฐ” ว่า แม้ทัศนคติโดยส่วนตัวของเขาเกี่ยวกับเรื่องนี้ “ยังไม่เปลี่ยนแปลง” อย่างไรก็ตาม “ตอนนี้ไม่ใช่เวลาที่ออสเตรเลียจะมาถกเถียงเรื่องนี้กัน” เนื่องจากสมเด็จพระราชินีนาถเอลิซาเบธที่ 2 “ทรงอยู่เหนือเรื่องเหล่านั้น”\n\nนายกรัฐมนตรีจาซินดา อาร์เดิร์น แถลงหน้าอาคารรัฐสภา ในกรุงเวลลิงตัน ระหว่างพิธีรับรองสมเด็จพระเจ้าชาร์ลส์ที่ 3\n\nJacinda Ardern expects New Zealand’s royal ties to ‘deepen’ under King Charles III https://t.co/VgjaFD9zN8 — The Guardian (@guardian) September 11, 2022\n\n\n\nในอีกด้านหนึ่ง นายกรัฐมนตรีจาซินดา อาร์เดิร์น ผู้นำนิวซีแลนด์ และนางซินดี คิโร ผู้สำเร็จราชการแทนพระองค์ จัดพิธีแบบเดียวกับออสเตรเลีย ที่อาคารรัฐสภา ในกรุงเวลลิงตัน โดยอาร์เดิร์นแถลงหลังลงนามในเอกสารรับรองว่า “สมเด็จพระเจ้าชาร์ลส์ที่ 3 ทรงเป็นพระประมุขแห่งนิวซีแลนด์” และแสดงความเชื่อมั่นว่า สายสัมพันธ์ระหว่างราชวงศ์วินด์เซอร์แห่งสหราชอาณาจักรกับนิวซีแลนด์ จะแน่นแฟ้นยิ่งขึ้นไป.\n\nเครดิตภาพ : GETTY IMAGES",
    "ออสเตรเลียช่วยฝูงวาฬนำร่อง 230 ตัว เกยตื้น คาดตายแล้วครึ่งหนึ่ง": "ทีมนักอนุรักษ์ทางทะเลของรัฐแทสเมเนีย ลงพื้นที่ตรวจสอบเหตุวาฬเกยตื้นหมู่บริเวณชายหาดโอเชียน ใกล้กับอ่าวแมคควอรี\n\nจากการตรวจสอบพบว่า เป็นวาฬนำร่องประมาณ 230 ตัว ซึ่งคาดว่ายังเหลือมีชีวิตอยู่อีกเพียงครึ่งหนึ่งเท่านั้น\n\nเบื้องต้น เจ้าหน้าที่กำลังประเมินสถานการณ์และหาทางช่วยเหลือที่เหมาะสมต่อไป ซึ่งหากประเมินแล้วว่าจำเป็นต้องขอแรงสนับสนุนจากประชาชนในพื้นที่ ก็จะเร่งประสานต่อไป แต่เบื้องต้น ขอความร่วมมือชาวบ้านอย่าเข้าไปใกล้วาฬหรือซากวาฬ เนื่องจากถือเป็นสัตว์ที่ได้รับการคุ้มครอง\n\n“ซิดนีย์” ปิดหาดหลังฉลามทำร้ายนักว่ายน้ำดับ\n\nชายออสเตรเลียถูกจิงโจ้ที่เลี้ยงไว้ทำร้ายจนเสียชีวิต\n\nวาฬหลังค่อมโผล่ขึ้นจากน้ำ ทิ้งตัวฟาดเรือตกปลาในสหรัฐฯ\n\nการเกยตื้นหมู่ครั้งนี้เกิดขึ้นไม่กี่วัน หลังจากโฆษกกระทรวงทรัพยากรธรรมชาติและสิ่งแวดล้อมของออสเตรเลีย พบซากวาฬสเปิร์ม หรือวาฬหัวทุย เพศผู้อายุน้อย 14 ตัว นอกชายฝั่งเกาะคิงไอส์แลนด์ ซึ่งวาฬทั้งหมดตายไปก่อนแล้ว ตั้งแต่ได้รับรายงานครั้งแรกเมื่อวันจันทร์ที่ผ่านมา (19 ก.ย.) และผู้เชี่ยวชาญอยู่ระหว่างลงพื้นที่เก็บข้อมูล เพื่อสืบสวนหาสาเหตุ\n\nส่วนตอนนี้ ทางการกำลังพิจารณาว่าจะเคลื่อนย้ายซากวาฬเหล่านี้อย่างไร แต่คาดว่าน่าจะปล่อยให้เน่าเปื่อยไปตามธรรมชาติ เนื่องจากสภาพพื้นที่ที่เป็นโขดหินอาจเป็นอุปสรรคต่อรถยนต์ที่จะเข้าไปลากซากวาฬออกไป\n\nผู้เชี่ยวชาญ ระบุว่า บ่อยครั้งที่สาเหตุของการเกยตื้นมาจากความโชคร้าย วาฬเหล่านี้อาจหากินใกล้ชายฝั่งมากจนเกินไป และเกยตื้นเมื่อระดับน้ำลดลง\n\nที่ผ่านมา เคยมีเหตุวาฬเกยตื้นตายคล้ายๆ กันนี้ ตามชายฝั่งเกาะคิงไอส์แลนด์มาแล้วหลายครั้ง แต่ก็ยังไม่ทราบสาเหตุที่แน่ชัดของการเกยตื้น\n\nภาพจาก AFP, Twitter/MonteBovill\n\nอัปเดตข่าวล่าสุดก่อนใคร Add friend ได้ที่ @PPTVOnline",
    "โพลชี้กระแสหนุน “สาธารณรัฐ” ในออสเตรเลียเริ่มแผ่ว หลัง “ควีน” สวรรคต": "ผลสำรวจความคิดเห็นล่าสุดโดย Guardian Essential Poll พบว่า มีคนออสเตรเลียเพียง 43% ที่ต้องการแยกตัวออกจากเครือจักรภพ (Commonwealth) ซึ่งยังไม่ถึงเกณฑ์ขั้นต่ำ 50% ที่จะทำให้เรื่องนี้เป็นจริงได้ หากมีการลงประชามติกันในวันนี้\n\nอย่างไรก็ตาม คนออสเตรเลียที่ยังต้องการมีกษัตริย์อังกฤษเป็นประมุขรัฐต่อไปกลับเพิ่มขึ้น 3% จากช่วงเดือน มิ.ย. ซึ่งเป็นครั้งล่าสุดที่มีการทำโพลเกี่ยวกับมุมมองของประชาชนต่อการเป็นสาธารณรัฐ\n\nโพลฉบับนี้จัดทำขึ้นในเวลาไม่นาน หลังจากที่สมเด็จพระราชินีนาถเอลิซาเบธที่ 2 เสด็จสวรรคตเมื่อวันที่ 8 ก.ย. และพอจะเป็นดัชนีชี้วัดได้ว่าคนออสเตรเลียจำนวนมากยัง “ไม่พร้อม” ที่จะตัดขาดจากราชวงศ์อังกฤษโดยสมบูรณ์ (Ausxit)ผลสำรวจยังพบว่า ผู้ชายมีความต้องการเปลี่ยนระบอบเป็นสาธารณรัฐมากกว่าผู้หญิง (52% และ 35% ตามลำดับ) ขณะที่คนวัยหนุ่มสาวก็มีแนวโน้มที่จะสนับสนุนการเป็นสาธารณรัฐมากเป็นพิเศษ (51%)คนวัยผู้ใหญ่ที่อายุระหว่าง 35-54 ปี สนับสนุนการเป็นสาธารณรัฐ 46% และต่อต้าน 34% ขณะที่ประชากรอายุเกิน 55 ปีขึ้นไปไม่เห็นด้วยกับการเปลี่ยนระบอบเป็นสาธารณรัฐ 51% และเห็นด้วยเพียง 34%โพลฉบับนี้ยังพบว่า คนออสซี่จำนวนไม่น้อยรู้สึก “ไม่มั่นใจ” ที่จะมีสมเด็จพระเจ้าชาร์ลส์ที่ 3 เป็นประมุขรัฐ โดยมีผู้ตอบแบบสอบถามเพียง 44% เท่านั้นที่ให้คะแนน “เชิงบวก” กับพระองค์ ในขณะที่ควีนเอลิซาเบธที่ 2 ทรงได้รับคะแนนนิยมถึง 71% ตามมาด้วยเจ้าชายวิลเลียม 63%ที่มา : Ladbible",
    "พบวาฬเกยตื้น 230 ตัวในออสเตรเลีย": "พบวาฬเกยตื้นกว่า 200 ตัว ในรัฐแทสเมเนีย ของออสเตรเลีย และกว่าครึ่งหนึ่งพบว่าตายแล้ว กระทรวงทรัพยากร และสิ่งแวดล้อมของแทสเมเนีย ได้เปิดเผยภาพและข้อมูลเกี่ยวกับวาฬเกยตื้น ในเขตชายฝั่งทางตะวันตกของออสเตรเลีย ในวันนี้ โดยกล่าวว่า วาฬที่มาเกยตื้นดังกล่าว เป็นวาฬนำร่อง มีจำนวนมากถึง 230 ตัว พบในบริเวณชายฝั่งทางตะวันตกของรัฐ\"แทสเมเนีย\" โดยจำนวนครึ่งหนึ่งตายแล้ว ส่วนอีกครึ่งหนึ่งยังรอดชีวิตอยู่ ซึ่งขณะนี้ ได้ระดมกำลังเจ้าหน้าที่ภายใต้โครงการอนุรักษ์สัตว์ทะเล นำอุปกรณ์ลงพื้นที่ไปช่วยเหลือวาฬที่ยังรอดชีวิตเพื่อให้กลับสู่ทะเลได้อีกครั้งเหตุวาฬเกยตื้นกว่า 200 ตัวนี้ มีขึ้นเพียง 1 วัน หลังพบวาฬสเปิร์ม (Sperm wale) หรือ วาฬหัวทุย 14 ตัวมาเกยตื้นตายบนชายหาดเกาะคิง ไอส์แลนด์ (King Island) ทางตะวันออกเฉียงใต้ของออสเตรเลีย เมื่อวันจันทร์ที่ผ่านมา โดยวาฬทั้งหมด เป็นวาฬที่อายุยังน้อย ซึ่งผู้เชี่ยวชาญกำลังเร่งตรวจสอบหาสาเหตุการตายของพวกมันแล้ว",
    "": "นักเคลื่อนไหวหลายร้อยคน รวมตัวกันในเมืองต่างๆทั้งในเมืองซิดนีย์, เมลเบิร์น, และแคนเบอร์รา ของประเทศออสเตรเลีย เพื่อประท้วงให้ออสเตรเลียออกจากเครือจักรภพ พร้อมประณามระบอบอาณานิคมที่กดขี่ข่มเหงและทำลายชาวพื้นเมือง ตั้งแต่การมาถึงของอังกฤษเมื่อ 200 ปีก่อน โดยการประท้วงมีขึ้นในวันที่รัฐบาลประกาศให้เป็นวันหยุดราชการแบบครั้งเดียวเพื่อไว้อาลัยสมเด็จพระราชินีนาถเอลิซาเบธที่ 2\n\nทั้งนี้ ในพิธีรำลึกถึงสมเด็จพระราชินีนาถเอลิซาเบธที่ 2 ในกรุงแคนเบอร์รา นายเดวิด เฮอร์ลีย์ ผู้สำเร็จราชการแทนพระองค์ประจำออสเตรเลีย ได้กล่าวว่า เขารับรู้ถึงความกังวลของชาวพื้นเมืองดั้งเดิมที่อาศัยอยู่ในออสเตรเลีย และเมื่อพิจารณาถึงบทบาทของสมเด็จพระราชินีนาถฯที่ทรงเป็นศูนย์รวมความเป็นหนึ่งเดียวกันแล้ว เขายอมรับว่า การจากไปของพระองค์ได้กระตุ้นปฏิกิริยาตอบสนองที่แตกต่างกันสำหรับกลุ่มคนต่างๆ รวมถึงรับรู้และเคารพในการตอบสนองของชาวพื้นเมือง ที่มีต่อประวัติศาสตร์เรื่องการล่าอาณานิคม และเส้นทางการปรองดองที่เปิดกว้างขึ้น ซึ่งนั่นจะเป็นแนวทางที่พวกเรา ในฐานะประเทศต้องทำให้สำเร็จ\n\nส่วนนายกรัฐมนตรีแอนโธนี อัลบาเนซี ของออสเตรเลียก็ได้เคยให้คำมั่นว่า ในวาระ 3 ปีแรกของตน จะมีการลงประชามติ เพื่อให้สิทธิ์แก่ชนเผ่าพื้นเมือง ได้มีสิทธิ์รับคำปรึกษาจากสมาชิกสภานิติบัญญัติ ในเรื่องที่มีผลกระทบต่อพวกเขา อย่างไรก็ดี อัลบาเนซียังปฏิเสธที่จะตอบคำถาม เกี่ยวกับการออกจากเครือจักรภพของออสเตรเลีย เนื่องจากเขากล่าวว่า ยังเป็นเวลาที่ไม่เหมาะสม เพราะอยู่ในช่วงที่มีการไว้ทุกข์\n\nตามประวัติศาสตร์แล้ว นับตั้งแต่ชาวอังกฤษได้เข้ามาตั้งถิ่นฐานในออสเตรเลียตั้งแต่ปี 1788 ก็ได้เกิดการเลือกปฏิบัติและการกดขี่ชาวพื้นเมือง กลายเป็นปัญหาความไม่เท่าเทียมต่างๆ จนทำให้เกิดความไม่พอใจของชนพื้นเมืองที่ฝังรากลึกจวบจนถึงปัจจุบัน",
    "ออสเตรเลียผงะ! ฝูงวาฬกว่า 200 ตัว เกยตื้นหมู่บนชายหาดแทสเมเนีย คาดตายไปแล้วครึ่งหนึ่ง": "ออสเตรเลียผงะ! ฝูงวาฬกว่า 200 ตัว เกยตื้นหมู่บนชายหาดแทสเมเนีย คาดตายไปแล้วครึ่งหนึ่ง\n\nสำนักข่าวเอเอฟพีรายงานเมื่อวันที่ 21 กันยายน ว่ามีวาฬมากถึงราว 230 ตัว เกยตื้นที่ชายหาดห่างใกลริมฝั่งทางตอนเหนือของรัฐแทสเมเนีย ประเทศออสเตรเลีย ในช่วงต้นสัปดาห์ที่ผ่านมา และดูเหมือนว่าวาฬที่เกยตื้นเหล่านี้อาจจะตายแล้วครึ่งหนึ่ง\n\nนักชีววิทยาและสัตวแพทย์จากศูนย์อนุรักษ์ของแทสเมเนียได้เดินทางไปยังพื้นที่ดังกล่าวเพื่อหาสาเหตุการตายของวาฬในครั้งนี้ ขณะที่การสำรวจทางอากาศระบุว่าไม่พบว่ามีวาฬเกยตื้นเพิ่มเติม\n\nนายคริส คาร์ลิยอน นักชีววิทยาจากศูนย์อนุรักษ์สัตว์ของรัฐแทสเมเนียให้สัมภาษณ์ต่อหนังสือพิมพ์ท้องถิ่น เมอร์คิวรีว่า สาเหตุการเกยตื้นที่เกิดขึ้นได้บ่อยที่สุดคือ การว่ายผิดเส้นทาง โดยทฤษฎีที่น่าจะเป็นไปได้ในขณะนี้ คือ พวกวาฬน่าจะกำลังออกหาอาหารอยู่เลียบชายหาดและไม่สามารถว่ายน้ำออกไปได้เมื่อกระแสน้ำทะเลต่ำลง ซึ่งคาดว่าวาฬฝูงนี้มีแนวโน้มที่จะเกยตื้นกันตั้งแต่วันอาทิตย์ (18 กันยายน) ที่ผ่านมา ก่อนที่จะถูกพบว่าตายอยู่บนชายหาดในวันต่อมา\n\nทั้งนี้ นายคริสยังกล่าวอีกว่า การเกยตื้นหมู่ของฝูงวาฬ เป็นเรื่องที่เกิดขึ้นไม่บ่อยแต่ก็ไม่ใช่เรื่องเกินความคาดหมาย โดยก่อนหน้านี้ แทสเมเนียเคยเผชิญกับการเกยตื้นหมู่ของฝูงวาฬมาแล้วในปี 2020 ที่มีวาฬจำนวน 470 ตัว ติดอยู่ที่ชายหาดฝั่งตะวันตกของรัฐ ส่งผลให้วาฬนำร่อง (pilot whale) กว่า 300 ตัว ตาย แม้ว่าจะมีจิตอาสาจำนวนมากพยายามเข้าไปช่วยเหลือเป็นเวลาหลายวันก็ตาม",
    "\"เจสัน ยัง\" แจงด่วน ข่าวลือจะไม่กลับไทยแล้ว? หลังเป็น \"ตำรวจ\" ที่ออสเตรเลีย": "เกาะติดข่าวสาร >> คมชัดลึก ออนไลน์\n\nถึงกับต้องออกมาโพสต์ร่ายยาวชี้แจงเป็นการด่วนเลยทีเดียว สำหรับ นักร้อง นักแสดงชื่อดัง \"เจสัน ยัง\" ที่อยู่ดีๆ ก็เจอกระแสข่าวลือ ข่าวปลอม \"Fake News\" ว่าจะไม่กลับไทยแล้ว? หลังไปเริ่มต้นชีวิตใหม่ที่ออสเตรเลีย ทำงานเป็นตำรวจ สังกัดกรมตำรวจเเห่งรัฐควีนส์เเลนด์?!\n\nเรียกว่าตอนนี้ชีวิตที่ออสเตรเลีย กำลังไปได้สวย แต่จู่ๆ ก็ต้องมีประเด็นที่ทำเอา นักร้อง นักแสดง ชื่อดัง เชื้อสาย ไทย-ออสเตรเลีย อย่าง \"เจสัน ยัง\" วัย 42 ปี ถึงกับอารมณ์เสีย หลังมีข่าวปลอม \"Fake News\" ว่าจะไม่กลับไทยแล้ว? เนื่องจากเจ้าตัวได้สานฝันในวัยเด็ก เริ่มต้นอีกเส้นทางใหม่ของชีวิต ด้วยการเข้าบรรจุเป็นเจ้าหน้าที่ตำรวจ สังกัดกรมตำรวจแห่งรัฐควีนส์แลนด์ และสำหรับประเด็นที่เกิดขึ้น เมื่อวันที่ (23 กันยายน 65) \"เจสัน ยัง\" ก็ได้ใช้พื้นที่ส่วนตัว ออกมาโพสต์ข้อความชี้แจงร่ายยาว ด้วยการแคปข้อความที่ตอบคำถาม หลังมีข่าวลือ \"ว่าจะไม่กลับไทยแล้ว?\" ลงในอินสตาแกรม @jsn_young8",
    "ข่าวคนไทยในออสเตรเลีย วันที่ 11 กันยายน 2565": "@@@@ เมื่อวันที่ 8 กันยายน 2565 ดร.ทองเปลว กองจันทร์ ปลัดกระทรวงเกษตรและสหกรณ์ เปิดเผยภายหลังเข้าร่วมการประชุมคณะทำงานร่วมด้านการเกษตร ออสเตรเลีย-ไทย ครั้งที่ 22 (The 22nd Meeting of the Australia – Thailand Joint Working Group on Agriculture: JWG) พร้อมด้วย นายสุรเดช สมิเปรม ผู้ตรวจราชการกระทรวงเกษตรและสหกรณ์ ดร.วนิดา กำเนิดเพ็ชร์ ผู้อำนวยการสำนักการเกษตรต่างประเทศ และเจ้าหน้าที่ที่เกี่ยวข้อง โดยมี นายคริส ทีนนิ่ง (Mr. Chris Tinning) ผู้ช่วยปลัดด้านการค้าและการต่างประเทศ กระทรวงเกษตร น้ำ และป่าไม้ หัวหน้าคณะผู้แทนออสเตรเลีย เป็นประธานร่วมฝ่ายออสเตรเลีย ณ นครเมลเบิร์น เครือรัฐออสเตรเลีย ว่า เนื่องในโอกาสครบรอบปีที่ 70 ของความสัมพันธ์ทางการทูตระหว่างไทยและออสเตรเลีย ทั้งสองฝ่ายได้เน้นย้ำถึงการปฏิบัติตามข้อตกลงเขตการค้าเสรีไทย-ออสเตรเลีย (TAFTA) อย่างเต็มรูปแบบ ซึ่งมีผลบังคับใช้ตั้งแต่ 1 มกราคม 2548 (17 ปี) โดยไทยและออสเตรเลียเสริมสร้างความร่วมมือด้านการเกษตร รวมถึงด้านการค้า การแลกเปลี่ยนนโยบาย และกิจกรรมความร่วมมือทางวิชาการต่าง ๆ เป็นอย่างดีเสมอมา\n\n“การประชุม JWG ไทย – ออสเตรเลีย ครั้งที่ 22 ทั้งสองฝ่ายได้แลกเปลี่ยนด้านนโยบายการเกษตร ฝ่ายไทยได้นำเสนอการขับเคลื่อนนโยบายของกระทรวงเกษตรฯ ตั้งแต่ระดับโลกตามแนวทางขององค์การสหประชาชาติ (UN) เพื่อบรรลุเป้าหมายการพัฒนาที่ยั่งยืน (SDGs) และนโยบายระดับประเทศ ยุทธศาสตร์ชาติ 20 ปี การดำเนินการตามร่างแผนพัฒนาเศรษฐกิจและสังคมแห่งชาติ ฉบับที่ 13 ในระยะ 5 ปีถัดไป (พ.ศ. 2566 – 2570) รวมถึงนโยบาย Agri Challenge Next Normal 2022 ซึ่งตอบรับนโยบายการเป็นครัวของโลก (Kitchen of the World) โดยฝ่ายออสเตรเลียนำเสนอแผนการพัฒนาการเกษตรของออสเตรเลีย นอกจากนี้ ทั้งสองฝ่ายรับทราบความก้าวหน้าของโครงการความร่วมมือด้านการเกษตรระหว่างไทยกับออสเตรเลีย รวม 5 ด้าน ได้แก่ 1) การพัฒนาเกษตรกรเพื่อเสริมสร้างศักยภาพเกษตรกรต้นแบบและเกษตรกรรุ่นใหม่ ผ่านการฝึกงานในลักษณะ On the Job Training (OJT) เป็นเวลา 6 เดือน ณ สวนผลไม้ที่เมืองดาร์วิน ทางตอนเหนือของเครือรัฐออสเตรเลีย 2) ความร่วมมือด้านเศรษฐกิจการเกษตรในการพัฒนาการพยากรณ์สินค้าเกษตรของไทย 3) ความร่วมมือด้านปศุสัตว์เกี่ยวกับการใช้เทคโนโลยีช่วยในการจัดการฟาร์มโคนม และการยกระดับด้านการผลิตและการตลาดโคเนื้อ 4) ความร่วมมือด้านน้ำในด้านการประยุกต์ใช้แนวทางการให้สิทธิและการขอใช้น้ำ (Water Requesting and Sharing) ในพื้นที่ที่ระบบการส่งน้ำที่มีจำกัด และด้านการบริหารจัดการน้ำและการตรวจสอบคุณภาพน้ำ และ 5) ความร่วมมือด้านการประมงเกี่ยวกับวิธีการประเมินสภาวะทรัพยากรสัตว์น้ำ และวิธีการจัดการประมงของไทยและออสเตรเลีย” ปลัดเกษตร กล่าว\n\nภายหลังการประชุมฯ ประธานร่วมฝ่ายไทยและฝ่ายออสเตรเลีย ได้ลงนามในเอกสารถ้อยแถลงร่วม (Joint Statement) โดยมีเนื้อหาที่กล่าวถึงความสัมพันธ์ที่แน่นแฟ้นระหว่างไทยและออสเตรเลียที่มีมาอย่างยาวนานภายใต้กรอบข้อตกลงเขตการค้าเสรีไทย-ออสเตรเลีย (TAFTA) และความร่วมมือทางด้านการเกษตรระหว่างกัน โดยเมื่อเดือนพฤศจิกายน 2563 ได้มีการยกระดับความสัมพันธ์ไทย-ออสเตรเลียไปสู่การเป็นหุ้นส่วนทางยุทธศาสตร์ (Strategic Partnership) ทำให้เกิดโอกาสใหม่ๆ เพื่อส่งเสริมความสัมพันธ์ที่ใกล้ชิดยิ่งขึ้นและสร้างความก้าวหน้าและความยั่งยืนในภาคการเกษตรและอุตสาหกรรมอาหารให้มากขึ้น การค้าระหว่างกันก็มีบทบาทสำคัญในการสร้างความมั่งคั่งและสนับสนุนความมั่นคงด้านอาหารอย่างยั่งยืน นอกจากนี้ ในด้านการอำนวยความสะดวกให้กับผู้นำเข้า ผู้ส่งออก และเกษตรกร ทั้งสองฝ่ายเห็นชอบที่จะเร่งดำเนินการเปิดตลาดสินค้าเป็ดปรุงสุกจากประเทศไทยและอะโวคาโดพันธุ์ Hass จากรัฐเวสเทิร์นออสเตรเลีย ซึ่งคาดว่าจะสามารถเสร็จสิ้นภายในปี 2565 นี้ และรัฐมนตรีของทั้งสองฝ่ายจะร่วมกันประกาศความสำเร็จในครั้งนี้ และยืนยันการเริ่มการค้าของสินค้า ทั้งสองชนิดนี้ระหว่างกัน\n\nทั้งนี้ ออสเตรเลียเป็นตลาดส่งออกสินค้าเกษตร อันดับที่ 34 ของไทย มูลค่าการค้าสินค้าเกษตรไทย – ออสเตรเลีย ปี 2564 รวม 65,895.70 ล้านบาท โดยไทยส่งออกสินค้าเกษตรไปออสเตรเลีย 28,588.97 ล้านบาท และไทยนำเข้าสินค้าเกษตรจากออสเตรเลีย 37,306.73 ล้านบาท สินค้าเกษตรที่ไทยส่งออกไปออสเตรเลียที่สำคัญ ได้แก่ ผลิตภัณฑ์ปลาทูน่ากระป๋อง ข้าวสาร อาหารสัตว์ ผักและผลไม้ ของปรุงแต่งจากผลไม้ และสินค้าเกษตรที่ไทยนำเข้าจากออสเตรเลียที่สำคัญ ได้แก่ ข้าวสาลี ข้าวบาร์เลย์ นมและผลิตภัณฑ์จากนม\n\nปลัดเกษตรฯ จับมือผู้ช่วยปลัดด้านการค้าและการต่างประเทศ กระทรวงเกษตรฯ ออสเตรเลีย ฉลองครบรอบ 70 ปี การทูตระหว่างไทยและออสเตรเลีย ยกระดับความสัมพันธ์ไทย-ออสเตรเลียไปสู่การเป็นหุ้นส่วนทางยุทธศาสตร์ เมื่อวันที่ 8 กันยายน 2565\n\n@@@@ สถานกงสุลใหญ่ ณ นครซิดนีย์ จัดบริการกงสุลสัญจร ที่เมือง Coffs Harbour เมื่อวันเสาร์ที่ 10 กันยายน 2565 ตั้งแต่เวลา 10.30 -17.30 น. ณ ห้อง Auditorium ใน C.ex Coffs เลขที่ 2 – 6 Vernon St, Coffs Harbour, NSW, 2450) ได้บริการทำหนังสือเดินทาง บัตรประจำตัวประชาชน รับสูติบัตร รับรองเอกสาร หนังสือยินยอม หนังสือมอบอำนาจ และปรึกษาปัญหาด้านกงสุลอื่นๆ รวม 136 รายการ และได้พบปะแลกเปลี่ยนข้อคิดเห็นกับชุมชนชาวไทยอีกด้วย ชุมชนไทยใน Coffs Harbour และเมืองต่างโดยรอบ ขอขอบคุณทีมงานทุกๆท่านที่จัดกิจกรรมกงสุลสัญจรมาเพื่อความสะดวกของชุมชนไทยที่อาศัยอยู่นอกตัวเมืองให้ได้มีโอกาสปรึกษาสอบถามข้อมูล ติดต่อธุรกรรมได้อย่างรวดเร็ว เนื่องด้วยการมาเยี่ยมในครั้งนี้ทีมงานนำความพร้อมทั้งทางบุคลากร และอุปกรณ์ที่ทันสมัยพร้อมให้บริการได้แบบไม่ต้องรอนาน จัดซุ้มให้คำปรึกษาแบบละเอียด มีระบบ online booking และกรอกข้อมูลที่สามารถทำได้ง่ายๆด้วยตัวเองซึ่งช่วยร่นเวลาของการทำธุรกรรมอย่างมีประสิทธิภาพที่สุด พร้อมยังมีทีมงานที่พร้อมจะช่วยเหลือสำหรับท่านที่ไม่ค่อยถนัดใช้ระบบดิจิตอลอีกด้วย สำหรับการให้บริการกงสุลสัญจรในรัฐนิวเซาท์เวลส์ โปรดติดตาม facebook สถานกงสุลใหญ่ ณ นครซิดนีย์ สำหรับบริการกงสุลสัญจร นอกรัฐนิวเซาท์เวลส์โปรดติดตาม facebook สถานเอกอัครราชทูต ณ กรุงแคนเบอร์รา\n\nสถานกงสุลใหญ่ ณ นครซิดนีย์ ขอขอบคุณประชาชนในเมือง Coffs Harbour และเมืองต่างๆในละแวกใกล้เคียง ที่ได้สนับสนุนการประชาสัมพันธ์และมารับบริการกงสุลสัญจรด้วยความเรียบร้อย เมื่อวันเสาร์ที่ 10 กันยายน 2565 ณ ห้อง Auditorium ใน C.ex Coffs\n\n@@@@ กงสุลใหญ่ ณ นครซิดนีย์ นางหัทยา คูสกุล ได้ร่วมแสดงความยินดีกับเด็กนักเรียนไทยที่ได้รับรางวัลในงาน The 2022 Minister’s Awards for Excellence in Student Achievement – Community Languages Schools ซึ่งจัดขึ้นเมื่อวันที่ 5 กันยายน 2565 ที่มหาวิทยาลัย UNSW โดยในปีนี้มีนักเรียนจากโรงเรียนภาษาไทยวัดพุทธรังษีที่ได้รับรางวัล 2 คน ได้แก่ ด.ช. วิวิศน์ ทิพวงษ์ ได้รับคัดเลือกเข้ารับรางวัล Minister’s Award ระดับเด็กเล็ก ซึ่งถือเป็นรางวัลสูงสุด โดยได้รับรางวัลจากนาง Sarah Mitchell รัฐมนตรีกระทรวงศึกษาธิการ น.ส. วีรญา ลง ได้รับคัดเลือกเข้ารับรางวัล Commended Award ระดับเด็กโต โดยมีนาย Joseph La Posta ที่ปรึกษา NSW Community Languages Schools เป็นผู้มอบรางวัล ในโอกาสนี้ นาย Mark Coure รัฐมนตรีกระทรวงพหุวัฒนธรรม รัฐนิวเซาท์เวลส์ ได้เข้าร่วมในพิธีมอบรางวัลด้วย รางวัลดังกล่าวมีวัตถุประสงค์เพื่อสร้างความตระหนักถึงความสำคัญของความหลากหลายทางวัฒนธรรมในรัฐนิวเซาท์เวลส์ โดยทุกปีรัฐบาลนิวเซาท์เวลส์จะมอบรางวัลให้แก่นักเรียนที่ศึกษาอยู่ในโรงเรียนสอนภาษาต่าง ๆ ซึ่งมีความรู้ความสามารถที่โดดเด่นในการใช้ภาษา และความมีส่วนร่วมในการเสริมสร้างวัฒนธรรมที่หลากหลายทั้งในโรงเรียนและชุมชน\n\nกงสุลใหญ่ ณ นครซิดนีย์ ได้ร่วมแสดงความยินดีกับนักเรียนไทยที่ได้รับรางวัลในงาน The 2022 Minister’s Awards for Excellence in Student Achievement – Community Languages Schools ซึ่งจัดขึ้นเมื่อวันที่ 5 กันยายน 2565 ที่ มหาวิทยาลัย UNSW\n\n@@@@ เมื่อวันที่ 2 – 3 กันยายน 2565 สถานเอกอัครราชทูต ณ กรุงแคนเบอร์ราได้จัดกิจกรรมกงสุลสัญจรที่โรงแรม Best Western นครโฮบาร์ต รัฐแทสเมเนีย โดยให้บริการรับคำร้องขอทำหนังสือเดินทางอิเล็กทรอนิกส์ (e-passport) และการให้คำปรึกษาด้านการกงสุลอื่น ๆ อาทิ งานนิติกรณ์ ทะเบียนราษฎร และทะเบียนครอบครัว ให้แก่คนไทยในนครโฮบาร์ตและจากเมืองต่าง ๆ ในรัฐแทสเมเนียรวมทั้งสิ้น 70 ราย ในโอกาสนี้ คณะเจ้าหน้าที่กงสุลสัญจรได้พบปะพูดคุยกับชุมชนคนไทยเพื่อรับทราบถึงความเป็นอยู่และสอบถามถึงผลกระทบจากการแพร่ระบาดของโรคไวรัส COVID-19 ในพื้นที่ และได้ทำความรู้จักเพื่อเสริมสร้างเครือข่ายการติดต่อสื่อสารระหว่างสถานเอกอัครราชทูตฯ กับชุมชนคนไทยในรัฐแทสเมเนียในกรณีที่อาจเกิดเหตุฉุกเฉินหรือความจำเป็นเร่งด่วนต่าง ๆ นอกจากนี้ ในวันที่ 4 กันยายน 2565 คณะเจ้าหน้าที่สถานเอกอัครราชทูตฯ ได้เดินทางไปวัดสังฆรังษี เพื่อเข้ากราบนมัสการพระมหาสงครามธมฺมวโร (พระอาจารย์เล็ก) เจ้าอาวาสวัดสังฆรังษี และถวายหน้ากากอนามัยจำนวน 1,800 ชิ้น และชุดตรวจ ATK จำนวน 300 ชุดด้วย ในการดำเนินงานกงสุลสัญจรครั้งนี้ สถานเอกอัครราชทูตฯ ได้ปฏิบัติตามมาตรการรักษาสุขอนามัยเพื่อป้องกันการแพร่ระบาดของโรคโควิด-19 อย่างเคร่งครัด และขอถือโอกาสนี้ขอบคุณชุมชนคนไทยในรัฐแทสเมเนียที่ได้มาใช้บริการรวมทั้งได้ให้การช่วยเหลือและสนับสนุนการให้บริการกงสุลสัญจรในครั้งนี้จนสำเร็จลุล่วงไปด้วยดี สำหรับการให้บริการกงสุลสัญจรครั้งถัดไป ขอให้ติดตามจากประกาศของสถานเอกอัครราชทูตฯ ซึ่งจะได้แจ้งให้ชุมชนคนไทยในออสเตรเลียทราบต่อไป\n\nสถานเอกอัครราชทูต ณ กรุงแคนเบอร์ราได้จัดกิจกรรมกงสุลสัญจรที่โรงแรม Best Western นครโฮบาร์ต รัฐแทสเมเนีย เมื่อวันที่ 2 – 3 กันยายน 2565 และได้เดินทางไปวัดสังฆรังษี เพื่อเข้ากราบนมัสการพระมหาสงครามธมฺมวโร (พระอาจารย์เล็ก) เจ้าอาวาสอีกด้วย\n\n@@@@ เมื่อวันที่ 6 กันยายน 2565 นางสาวบุษฎี สันติพิทักษ์ เอกอัครราชทูต ณ กรุงแคนเบอร์รา ต้อนรับนายสิทธินันท์ มานิตกุล รองเลขาธิการสภาความมั่นคงแห่งชาติและคณะซึ่งเยือนออสเตรเลียระหว่างวันที่ 4-10 กันยายน 2565 โดยเอกอัครราชทูตฯ ได้บรรยายสรุปภาพรวมการดำเนินความสัมพันธ์ทวิภาคีไทย-ออสเตรเลียซึ่งปีนี้ครบรอบ 70 ปีความสัมพันธ์ทางการทูต และแลกเปลี่ยนความเห็นเกี่ยวกับภารกิจและความร่วมร่วมมือด้านความมั่นคงระหว่างไทยกับออสเตรเลีย ในการนี้ เอกอัครราชทูตฯ ได้เป็นเจ้าภาพเลี้ยงอาหารค่ำเพื่อเป็นเกียรติแก่คณะและหารือเพิ่มเติมกับหัวหน้าสำนักงานทีมประเทศไทยที่ทำเนียบเอกอัครราชทูตด้วย\n\nเอกอัครราชทูต ณ กรุงแคนเบอร์ราต้อนรับ นายสิทธินันท์ มานิตกุล รองเลขาธิการสภาความมั่นคงแห่งชาติ และคณะซึ่งเยือนออสเตรเลียระหว่างวันที่ 4 – 10 กันยายน 2565 และได้เป็นเจ้าภาพเลี้ยงอาหารค่ำเพื่อเป็นเกียรติแก่คณะและหารือเพิ่มเติมด้วย\n\n@@@@ เมื่อวันที่ 8 กันยายน 2565 ดร.ทองเปลว กองจันทร์ ปลัดกระทรวงเกษตรและสหกรณ์พร้อมด้วยนายคริส ทีนนิ่ง (Mr. Chris Tinning) ผู้ช่วยปลัดกระทรวงเกษตร ประมงและป่าไม้ออสเตรเลีย ประธานร่วมของการประชุมคณะทำงานร่วมว่าด้วยความร่วมมือทางวิชาการด้านการเกษตรไทย – ออสเตรเลีย ครั้งที่ 22 เข้าเยี่ยมชมและศึกษาดูงานการฉายรังสีเป็นมาตรการสุขอนามัยพืชสำหรับสินค้าผักผลไม้สดตามข้อกำหนดของรัฐบาลออสเตรเลีย ณ โรงงานฉายรังสีบริษัท Steritech Merrifield Irradiation เมือง Micklehamรัฐวิคตอเรีย ประเทศออสเตรเลีย ซึ่งเป็นบริษัทที่มีความชำนาญในการฉายรังสีมากว่า ๕๐ ปีโดยปัจจุบันมีการให้บริการเทคนิค Cobalt 60 รังสี X-ray และรังสี E beam ตามข้อกำหนดของประเทศปลายทาง ทั้งนี้ รัฐบาลออสเตรเลียอนุญาตให้ใช้การฉายรังสีในสินค้าผลไม้สดส่งออกมาตั้งแต่ปี ๒๕๔๒ และมีมาตรการสำหรับภายในประเทศในปี ๒๕๕๔ ในผลไม้ทุกชนิด เป็นการแสดงถึงความปลอดภัยทางอาหารของการฉายรังสี ซึ่งได้รับการยอมรับจากผู้ประกอบการค้าปลีกและผู้บริโภคภายในประเทศโดยมาตรการฉายรังสีองตลาดในประเทศมีอัตราการเติบโตถึงร้อยละ 700และตลาดส่งออกร้อยละ 50 ผลไม้ที่มีการฉายรังสีมากที่สุดคือ องุ่น คิดเป็นร้อยละ 34 รองลงมาคือ มะม่วง คิดเป็นร้อยละ 22\n\nที่ผ่านมา มาตรการกำจัดศัตรูพืชของออสเตรเลียมีอยู่ 3 ทางเลือก ได้แก่ 1) การรมด้วยเมทิลโบมายด์ (Fumigation) 2) การกำจัดศัตรูพืชด้วยความเย็น (Cold Disinfestation) 3)การกำจัดศัตรูพืชด้วยวิธีอบไอน้ำ (Vapor Heat Treatment) โดยรัฐบาลออสเตรเลียรับรองระบบการฉายรังสีว่าเป็นมาตรการที่ปลอดภัย ไร้สารเคมี และไร้สารตกค้าง ทั้งนี้ ประเทศไทยเป็นหนึ่งในประเทศผู้นำในการใช้การฉายรังสี สำหรับผลไม้ส่งออกไปยังออสเตรเลีย นิวซีแลนด์ และสหรัฐอเมริกา โดยเฉพาะสินค้ามะม่วง ที่ออสเตรเลียและไทยมีฤดูกาลผลิตที่แตกต่างกัน จึงเป็นโอกาสของมะม่วงพรีเมียมที่ส่งออกจากไทยไปยังออสเตรเลียซึ่งรัฐบาลทั้งสองประเทศสนับสนุนมาตรการฉายรังสี เพื่อทดแทนการรมควันด้วยเมทิลโบมายด์ทั้งยังเป็นการช่วยลดต้นทุนห่วงโซ่อุปทานของการบำบัดด้วยความเย็นและการอบไอน้ำ การหารือระหว่างกันในครั้งนี้ นับว่าประเทศไทยสามารถได้รับข้อมูลและเรียนรู้เทคโนโลยีสมัยใหม่ของออสเตรเลีย เพื่อนำไปปรับใช้กับการกำจัดศัตรูพืชของประเทศไทยได้เป็นอย่างมาก “การหารือระหว่างกันในครั้งนี้ นับว่าเป็นประโยชน์ของประเทศไทย ที่สามารถได้รับข้อมูลและเรียนรู้เทคโนโลยีสมัยใหม่ของออสเตรเลีย เพื่อนำไปปรับใช้กับการกำจัดศัตรูพืชของประเทศไทยได้เป็นอย่างมาก และขอชื่นชมการบริหารจัดการที่ใช้เทคโนโลยีและนวัตกรรมมาปรับใช้ในธุรกิจเกษตร และการใช้หลักการตลาดนำการผลิตที่สามารถสร้างมูลค่าเพิ่มของสินค้าเกษตรที่ตอบสนองความต้องการและรสนิยมของผู้บริโภคที่หลากหลาย โดยได้รับการสนับสนุนจากภาครัฐและภาคธุรกิจ” ดร.ทองเปลว กล่าว\n\nนอกจากนี้ คณะยังได้แลกเปลี่ยนกับเกษตรกรผู้ผลิตและผู้ประกอบการส่งออกเชอรี่รัฐวิคตอเรีย (Young Smart Farmer) หนึ่งในผู้ปลูกเชอรี่รายใหญ่ของประเทศออสเตรเลียเนื่องจากสามารถลดความเสียหาย คงคุณภาพความสดของสินค้าและยืดอายุการเก็บรักษา และได้รับประโยขน์จากมาตรการฉายรังสีที่ขยายโอกาสในการค้าเชอรี่สดทั้งในและส่งออก โดยมีคู่ค้าที่สำคัญ ได้แก่ นิวซีแลนด์ เวียดนาม อินโดนีเซีย เป็นต้น\n\nปลัดกระทรวงเกษตรฯ หารือ Young Smart Farmer และผู้ประกอบการธุรกิจเกษตรออสเตรเลีย แลกเปลี่ยนการใช้เทคโนโลยีการป้องกันโรคในพืชและสัตว์ เมื่อวันที่ 8 กันยายน 2565\n\n@@@@ เมื่อวันที่ 29 สิงหาคม 2565 นางสาวบุษฎี สันติพิทักษ์ เอกอัครราชทูต ณ กรุงแคนเบอร์ราต้อนรับนางไอรดา เหลืองวิไล รองผู้อำนวยการสำนักงานพัฒนารัฐบาลดิจิทัลและคณะผู้เข้ารับการอบรมหลักสูตรนักบริหารรัฐบาลอิเล็กทรอนิกส์ รุ่นที่ 10 และรุ่นที่ 11 ในโอกาสที่คณะฯ เดินทางมาศึกษาดูงานที่เครือรัฐออสเตรเลีย และเข้าเยี่ยมคารวะเอกอัครราชทูตฯ ในการนี้ เอกอัครราชทูตฯ ได้บรรยายสรุปเรื่องความสัมพันธ์ไทย – ออสเตรเลียและภารกิจของสถานเอกอัครราชทูตฯ และร่วมแลกเปลี่ยนความเห็นระหว่างกันในระหว่างรับประทานอาหารกลางวันกับคณะฯ ที่สถานเอกอัครราชทูตฯ ด้วย\n\nเอกอัครราชทูต ณ กรุงแคนเบอร์ราให้การต้อนรับและบรรยายสรุปแก่คณะผู้เข้ารับการอบรมหลักสูตรนักบริหารรัฐบาลอิเล็กทรอนิกส์ รุ่นที่ 10 และรุ่นที่ 11 เมื่อวันที่ 29 สิงหาคม 2565\n\nไตรภพ ซิดนีย์\n\ntripope@hotmail.com",
    "ออสเตรเลียประกาศรับผู้อพยพเพิ่ม หวังแก้ปัญหาขาดแคลนแรงงานในประเทศ": "ออสเตรเลียประกาศเพิ่มจำนวนการรับผู้ย้ายถิ่นถาวรเป็น 195,000 คนในปีงบประมาณนี้ ซึ่งเพิ่มขึ้นจากปีที่แล้วถึง 35,000 คน เพื่อช่วยเหลือภาคธุรกิจและอุตสาหกรรมที่ประสบปัญหาขาดแคลนแรงงาน และเพื่อลดการพึ่งพาแรงงานระยะสั้นลง\n\nโดยปัญหาขาดแคลนแรงงานดังกล่าวเป็นผลมาจากการระบาดของโควิด-19 อย่างต่อเนื่อง ซึ่งทำให้นักเรียนต่างชาติ และผู้ถือวีซ่า Work and Holiday ซึ่งเป็นกำลังแรงงานส่วนหนึ่งที่สำคัญของออสเตรเลีย จำเป็นต้องเดินทางกลับประเทศต้นทางไป\n\n“มันดูไร้เหตุผลที่เราจะรับคนเข้าประเทศ และอนุญาตให้พวกเขาอยู่เพียงไม่กี่ปี แล้วก็รับคนกลุ่มใหม่เข้ามา” แอนโทนี อัลบานีส นายกรัฐมนตรีออสเตรเลียกล่าวกับผู้สื่อข่าว “เราอยากให้ผู้คนเหล่านั้นมีบ้านถาวร มีครอบครัว และเป็นส่วนหนึ่งของครอบครัวออสเตรเลีย การอพยพย้ายถิ่นฐานถือเป็นส่วนหนึ่งของเรื่องราวของออสเตรเลีย”\n\nการปรับจำนวนรับผู้อพยพเข้านี้จะมีผลในปีงบประมาณปัจจุบัน ซึ่งจะดำเนินไปจนถึงเดือน มิ.ย. 2566 โดยตัวเลข 195,000 คนต่อปีนี้ ถือเป็นการปรับจำนวนให้กลับมาใกล้เคียงกับที่เคยรับระหว่างปี 2556-2562 ที่จำนวน 190,000 คนต่อปี ก่อนที่จะมีจำนวนลดลงในช่วงไม่กี่ปีที่ผ่านมาเพื่อแก้ปัญหาความแออัดในเขตพื้นที่เมือง\n\nปัจจุบัน อัตราการว่างงานของออสเตรเลียอยู่ที่ 3.4% ซึ่งถือเป็นจุดต่ำสุดในรอบ 50 ปี ในขณะที่การขาดแคลนแรงงานส่งผลให้เกิดภาวะเงินเฟ้อที่ทำให้ค่าจ้างที่แท้จริงของแรงงานลดลง\n\n“โควิดกำลังยื่นโอกาสในการปฏิรูประบบรับผู้ย้ายถิ่นฐานเข้าประเทศแก่ออสเตรเลีย ดิฉันอยากให้เราคว้าโอกาสนี้ไว้” แคลร์ โอนีล รัฐมนตรีว่าการกระทรวงมหาดไทยออสเตรเลียกล่าว\n\nออสเตรเลียกำลังแข่งขันกับประเทศพัฒนาแล้วอื่นๆ เช่น แคนาดา และเยอรมนี ในการดึงดูดผู้อพยพที่มีทักษะสูง เพื่อตอบสนองต่อความต้องการแรงงานในภาวะสังคมผู้สูงอายุ แต่ในขณะที่แคนาดากำลังจะไปถึงเป้าหมายการรับผู้อพยพถาวรที่ตั้งไว้ถึง 430,000 คนในปีนี้ และเยอรมนีกำลังทำการปฏิรูปเพื่อดึงดูดแรงงานมีทักษะ อย่างไรก็ดี ปัญหาความล่าช้าของการดำเนินการด้านวีซ่า กลับทำให้เป้าหมายการรับผู้อพยพของออสเตรเลียดูห่างไกลออกไปอีก\n\n“เราเข้าใจว่าเมื่อผู้คนต้องรออะไรนานๆ มันก็อาจจะเกิดความไม่มั่นใจในอนาคตได้” แอนดรูว์ กิลส์ รัฐมนตรีว่าการกระทรวงการอพยพย้ายถิ่นฐานกล่าว “มันสะท้อนให้เห็นระบบวีซ่าที่อยู่ในภาวะวิกฤต”\n\nเพื่อแก้ไขปัญหาความล่าช้าด้านวีซ่า กิลส์กล่าวว่ารัฐบาลจะอุดหนุนเงิน 36.1 ล้านเหรียญออสเตรเลีย (ประมาณ 901 ล้านบาท) ในการเพิ่มการว่าจ้างเจ้าหน้าที่วีซ่าขึ้นถึง 500 คนในระยะ 9 เดือนนับจากนี้\n\nในขณะเดียวกัน ภาคธุรกิจของออสเตรเลียก็ตอบรับนโยบายด้านผู้อพยพของรัฐบาลออสเตรเลียเช่นกัน\n\n“เราอยู่ในการแข่งขันระดับโลกเพื่อหาแรงงานที่มีทักษะดีที่สุด และยิ่งเราสามารถทำลายอุปสรรคได้มากแค่ไหน เราก็ยิ่งมีโอกาสรับแรงงานมีฝีมือมากขึ้นเท่านั้น” อินเนส วิลลอกส์ ผู้บริหาร Australian Industry Group กล่าว\n\n\n\n\n\nที่มา:\n\nhttps://www.reuters.com/world/asia-pacific/australia-raises-permanent-migration-numbers-amid-labour-squeeze-2022-09-02/?fbclid=IwAR38Znjlp5rp2RED98Hfdu6Ssw_rSP8AQatf0kvsjLhElJ9DJzFlBaqvoSs",
    "พอดแคสต์ดังช่วยเอาผิดฆาตกร และไขคดีที่ปิดไม่ลงในออสเตรเลีย": "พอดแคสต์ดังช่วยเอาผิดฆาตกร และไขคดีที่ปิดไม่ลงในออสเตรเลีย\n\n5 กันยายน 2022\n\nที่มาของภาพ, Getty Images คำบรรยายภาพ, พอดแคสต์ของเฮดลีย์ โธมัส ช่วยให้คดีการหายตัวปริศนาของหญิงออสเตรเลียคนหนึ่งเป็นที่รู้จักไปทั่วโลก\n\nเมื่อ 20 ปีก่อน เฮดลีย์ โธมัส เดินออกจากสถานีตำรวจแห่งหนึ่งในนครซิดนีย์พร้อมกับความรู้สึกคลางแคลงใจ\n\nในตอนนั้นมีน้อยคนนักที่เคยได้ยินเรื่องราวของ ลินเนตต์ ดอว์สัน แม่ลูกสองที่หายตัวไปอย่างไร้ร่องรอยในปี 1982\n\nแต่การที่เขาไล่ล่าหาความจริงในคดีที่ยังไม่สามารถคลี่คลายได้นี้ ทำให้ชื่อของ ลินเนตต์ ดอว์สัน กลายเป็นที่รู้จักไปทั่วออสเตรเลีย และนำไปสู่การที่ คริส ดอว์สัน สามีของเธอถูกตัดสินให้มีความผิดฐานฆาตกรรมเธอ\n\nนายโธมัส กล่าวว่า เขารู้สึกว่าเรื่องราวของนางดอว์สันไม่ได้รับความเป็นธรรมมาตั้งแต่ต้น\n\n\"แม่อายุน้อยที่อุทิศตนเพื่อลูกสาวของตัวเองถูกใส่ร้ายว่าไม่สนใจไยดีลูก ๆ แล้วหนีออกจากบ้านไป …ในขณะที่สามีของเธอได้สานสัมพันธ์เชิงชู้สาวกับเด็กนักเรียนหญิงอายุอ่อนกว่าภรรยาของตัวเองครึ่งหนึ่ง\" เขาให้สัมภาษณ์ถึงเรื่องนี้กับเครือข่ายสถานีโทรทัศน์เซเว่นของออสเตรเลีย\n\nยิ่งนายโธมัสขุดคุ้ยลึกลงไปเท่าไหร่ เขาก็ยิ่งเกิดความสงสัยมากขึ้นเท่านั้น\n\nนางดอว์สันหายออกจากบ้านไปพร้อมกับเสื้อผ้าเพียงไม่กี่ชุด ไม่มีกระเป๋าเดินทาง เครื่องประดับ หรือแม้แต่คอนแทคเลนส์ติดตัวไปด้วย\n\nเธอไม่มีงานทำ ไม่มีรถยนต์ หรือแม้แต่เงินติดตัวตอนที่หายไป\n\n\"นี่เป็นเรื่องน่าขันที่สุด...คนทุกวันนี้คงมองได้อย่างทะลุปรุโปร่ง\" นายโธมัสกล่าวกับบรรษัทแพร่ภาพกระจายเสียงออสเตรเลีย (เอบีซี)\n\nเมื่อ 30 ส.ค. 2022 หรือ 40 ปีหลังจากนางดอว์สันหายตัวไปปริศนา ผู้พิพากษาศาลสูงสุดแห่งรัฐนิวเซาท์เวลส์ เล็งเห็นถึงความจริงข้อนี้\n\nไม่มีใครพบร่างของนางดอว์สัน และการพิจารณาคดีนี้ก็ขึ้นอยู่กับหลักฐานแวดล้อมล้วน ๆ\n\nแต่ผู้พิพากษา เอียน แฮร์ริสัน ได้ตัดสินว่านายคริส ดอว์สัน ฆาตกรรมภรรยาของตัวเอง โดยมีมูลเหตุจูงใจจากความหลงใหลในตัวพี่เลี้ยงเด็ก ซึ่งเป็นนักเรียนหญิงในโรงเรียนที่เขาสอนหนังสือ\n\nพอดแคสต์\n\nแม้นายโธมัสจะเคยได้ยินเกี่ยวกับคดีการหายตัวไปของนางดอว์สันมาตั้งแต่ปี 2001 แต่เขาก็ไม่ได้เริ่มขุดคุ้ยหาความจริงจนกระทั่ง 15 ปีต่อมา\n\nในตอนนั้น การสอบสวนคดี 2 ครั้งของเจ้าหน้าที่ฝ่ายนิติเวชมีคำแนะนำให้ตั้งข้อหาฆาตกรรมต่อผู้ต้องสงสัยคนสำคัญในคดีอย่างนายดอว์สัน แต่อัยการตัดสินใจไม่ส่งฟ้อง โดยอ้างว่าไม่มีหลักฐานเอาผิดเพียงพอ\n\nที่มาของภาพ, SUPPLIED คำบรรยายภาพ, ไม่มีใครเคยพบตัว หรือศพของลินเนตต์ ดอว์สัน หลังจากเธอหายตัวไปในปี 1982\n\nนายโธมัสเริ่มพูดคุยกับคนรอบตัวนางดอว์สัน ทั้งเพื่อนฝูง ครอบครัว และเพื่อนบ้าน รวมทั้งนักเรียนหญิงที่ครอบครัวจ้างมาเป็นพี่เลี้ยงลูก ซึ่งในเวลาต่อมาได้กลายเป็นภรรยาคนที่สองของนายดอว์สัน และถูกกล่าวถึงในนามของ \"เจซี\" ด้วยเหตุผลทางกฎหมาย\n\nเขายังสัมภาษณ์นายตำรวจอาวุโสที่อยู่ในคณะสืบสวนสอบสวนคดีนี้หลายคน อาทิ อธิบดีกรมตำรวจรัฐนิวเซาท์เวลส์ในขณะนั้น รวมถึงแพทย์นิติเวชที่เป็นประธานการสอบสวนคดีนี้\n\nพอดแคสต์ที่นายโธมัสผลิตให้หนังสือพิมพ์ดิออสเตรเลียน (The Australian) มีชื่อว่า The Teacher's Pet (นักเรียนคนโปรดของคุณครู) มีเนื้อหาบอกเล่าเรื่องราวชู้สาวของนายดอว์สันกับเด็กนักเรียนหญิง และคำกล่าวอ้างว่าเขาทำร้ายร่างกายภรรยา ตลอดจนข้อกล่าวหาว่าเขาจ้างคนไปฆ่าเธอ\n\nนอกจากนี้ยังเปิดโปงคำให้การที่ไม่ตรงกันของนายดอว์สัน รวมทั้งนำเสนอภาพของเขาในฐานะฆาตกร และมีการคาดเดาถึงวิธีการที่เขาใช้กำจัดศพภรรยา\n\nตอนที่พอดแคสต์ชุดนี้ออกเผยแพร่ในปี 2018 ก็ได้รับความสนใจอย่างมาก มีผู้ดาวน์โหลดไปฟังกว่า 60 ล้านครั้ง และติดชาร์ตพอดแคสต์ยอดนิยมทั่วโลก อีกทั้งยังได้รับรางวัลเชิดชูเกียรติด้านวารสารศาสตร์ที่ได้รับการยอมรับมากที่สุดของออสเตรเลีย\n\nหลังจากพอดแคสต์ได้รับการเผยแพร่ออกไปเพียงไม่กี่เดือน นายดอว์สันก็ถูกจับกุม\n\nตำรวจออสเตรเลียใช้เวลานานหลายปีในการผลักดันคดีนี้แต่ไม่มีความคืบหน้าใด ๆ หลายคนจึงชื่นชมว่า The Teacher's Pet คือปัจจัยสำคัญที่ช่วยทวงคืนความยุติธรรมให้แก่นางดอว์สัน\n\nที่มาของภาพ, Getty Images คำบรรยายภาพ, เกรก ซิมส์ น้องชายของนางดอว์สัน และภรรยาของเขาต่อสู้เพื่อขยายอายุการสืบสวนสอบสวนคดีของพี่สาว\n\nหลังจากศาลมีคำตัดสินให้นายดอว์สันมีความผิด นายเกรก ซิมส์ น้องชายของเธอกล่าวขอบคุณนายโธมัสที่เป็นกระบอกเสียงให้พี่สาวของเขา และช่วยกอบกู้ชื่อเสียงของเธอ\n\n\"เธอรักครอบครัวของเธอ และไม่มีทางจงใจทอดทิ้งพวกเขา ในทางกลับกัน ความไว้ใจของเธอได้ถูกทำลายด้วยผู้ชายที่เธอรัก\" เขากล่าว\n\nแต่ในเวลาเดียวกัน พอดแคสต์ชุดนี้ก็กลายเป็นอุปสรรคต่อกระบวนการพิจารณาคดีเอาผิดนายดอว์สันด้วย\n\nการพิจารณาคดี\n\nตลอดการพิจารณาคดีในศาลสูง ทนายความของนายดอว์สันเรียกร้องให้มีการเพิกถอนคดีนี้ โดยชี้ว่าพอดแคสต์ดังกล่าวทำให้ลูกความเขาไม่ได้รับการพิจารณาคดีอย่างเป็นธรรม\n\nศาสตราจารย์ เจเรมี แกนส์ จากคณะนิติศาสตร์มหาวิทยาลัยเมลเบิร์น ระบุว่า ศาลเองก็เห็นด้วยว่า The Teacher's Pet เป็นปัญหาอยู่ไม่น้อยจากเหตุผลหลายประการด้วยกัน\n\nประการแรก พอดแคสต์ชุดนี้เต็มไปด้วยเนื้อหาที่เป็นการคาดเดา ซึ่งไม่ได้รับอนุญาตให้ใช้เป็นหลักฐานประกอบการพิจารณาคดีฆาตกรรม\n\nนอกจากนี้ยังมีความกังวลว่ากระแสอันโด่งดังของมันจะสร้างอคติให้คณะลูกขุน รวมทั้งจะทำลายความน่าเชื่อถือในคำให้การของพยาน\n\nขณะเดียวกันก็มีความกังวลว่าการร่วมมือกันอย่างใกล้ชิดระหว่างนายโธมัสกับตำรวจจะส่งผลต่อรูปคดี\n\nที่มาของภาพ, Getty Images คำบรรยายภาพ, มิค ฟูลเลอร์ อธิบดีกรมตำรวจรัฐนิวเซาท์เวลส์ในขณะนั้นถูกวิจารณ์ที่เข้าไปมีส่วนร่วมในพอดแคสต์ชุดนี้\n\nแต่ประเด็นสำคัญที่สุด ซึ่งผู้พิพากษาแฮร์ริสันได้กล่าวไว้ในวันพิพากษาคดีนี้ก็คือ การที่นายโธมัสไม่ได้นำเสนอเรื่องนี้อย่างเป็นกลาง\n\nศาสตราจารย์ แกนส์ บอกว่า ผู้พิพากษาต่างมองว่านายโธมัสไม่ได้แค่ทำหน้าที่ของผู้สื่อข่าว แต่พยายามโน้มน้าวให้ทุกคน รวมทั้งอัยการเชื่อว่านายดอว์สันมีความผิดจริง\n\nแม้นายโธมัสจะปฏิเสธเสียงวิจารณ์ว่าเขานำเสนอเรื่องนี้อย่างไม่เป็นกลาง แต่หนังสือพิมพ์ดิออสเตรเลียนตัดสินใจถอดพอดแคสต์ชุดนี้ออกเป็นการชั่วคราวก่อนหน้าการพิจารณาคดี\n\nศาลได้ตัดสินใจเลื่อนการพิจารณาคดีออกไปเพื่อให้กระแสจากพอดแคสต์เบาบางลง ขณะเดียวกันนายดอว์สันก็ได้รับอนุญาตให้เข้ารับการพิจารณาคดีต่อหน้าผู้พิพากษาคนเดียว แทนที่จะเป็นคณะลูกขุน\n\nศาสตราจารย์ แกนส์ ชี้ว่านี่ส่งผลไม่ดีนักต่อการพิจารณาคดี เพราะในช่วงที่การพิจารณาคดีถูกเลื่อนออกไปนั้น ผู้ที่จะขึ้นเป็นพยานคนหนึ่งได้เสียชีวิตลง\n\nนอกจากนี้ การพิจารณาคดีต่อหน้าผู้พิพากษายังมักไม่ค่อยลงเอยด้วยการตัดสินให้จำเลยมีความผิด เพราะผู้พิพากษาต้องตัดสินคดีโดยอ้างอิงตัวบทกฎหมายที่ชัดเจนและเข้มงวด ต่างจากคณะลูกขุนที่ไม่จำเป็นต้องอธิบายเหตุผลในการตัดสินคดี ซึ่งหมายความว่าเป็นการตัดสินไปตามความรู้สึกมากกว่า\n\nศาสตราจารย์ แกนส์ บอกว่ารู้สึกประหลาดใจที่ผู้พิพากษาตัดสินให้นายดอว์สันมีความผิด ขณะเดียวกันเขาชี้ว่า คำตัดสินแบบนี้มักมีการยื่นอุทธรณ์ได้ง่ายกว่า และเป็นประโยชน์ต่อนายดอว์สัน\n\nที่มาของภาพ, EPA คำบรรยายภาพ, คริส ดอว์สัน ยืนกรานความบริสุทธิ์ โดยชี้ว่านางดอว์สันหนีออกจากบ้านและทิ้งครอบครัวเอาไว้เบื้องหลัง\n\nทีมทนายความของนายดอว์สันเผยว่าลูกความของพวกเขาน่าจะขอยื่นอุทธรณ์\n\nท้ายที่สุดแล้ว ผู้พิพากษาแฮร์ริสันคิดว่า The Teacher's Pet ทำให้หลักฐานสำคัญบางอย่างไม่สามารถนำมาใช้ประกอบการพิจารณาได้ และเขาเองได้ตัดข้อมูลใหม่ ๆ ที่พอดแคสต์ค้นพบออกไป เพราะถือเป็นหลักฐานที่ไม่สามารถใช้ได้ตามกฎหมาย\n\nอย่างไรก็ตาม นายโธมัสบอกว่า เป้าหมายสำคัญที่สุดของการทำพอดแคสต์ชุดนี้คือการคลี่คลายคดีที่ปิดไม่ลง และคำพิพากษาครั้งนี้ก็ทำให้เขา \"โล่งใจอย่างที่สุด\"\n\nเขาบรรยายว่าตอนที่ผู้พิพากษาเคาะค้อนและตัดสินให้นายดอว์สันมีความผิดนั้น \"เป็นช่วงเวลาที่ทรงพลังยิ่ง\"\n\n\"เขาวางแผน บงการ และโกหกมาอย่างน้อย 40 ปี ผมหวังว่าเขาจะได้รับการลงโทษที่สาสม\" นายโธมัสกล่าว",
    "ออสเตรเลียออกกฎหมายให้ Meta, Apple และ Microsoft ต้องแจ้งแนวทางเพื่อจัดการกับคอนเทนต์ละเมิดสิทธิเด็ก": "ที่ผ่านมาทุกคนน่าจะเคยเห็นคอนเทนต์ที่ไม่เหมาะสมมากมายในโลกโซเชียลมิเดียประเภทต่าง ๆ รวมถึงเนื้อหาการละเมิดสิทธิเด็กมากมาย ในหลายประเทศถึงได้มีการรณรงค์ ให้เด็กและเยาวชนรู้เท่าทันภัยร้ายในโลกอินเตอร์เน็ตมากขึ้นนั่นเองค่ะ ล่าสุดประเทศออสเตรเลียได้ออกกฎหมายให้บริษัท IT อย่าง Meta, Apple และ Microsoft ออกมาชี้แจงแนวทางในการคัดกรองคอนเทนต์ละเมิดสิทธิเด็ก ไม่เช่นนั้นจะโดนปรับเป็นเงินกว่า 14 ล้านบาท ต่อวัน\n\nคณะกรรมการกำกับดูแลความปลอดภัยทางอินเทอร์เน็ต (eSafety Commissioner) ของประเทศออสเตรเลีย ออกมาเรียกร้องทางกฎหมายไปยังบริษัท IT ยักษ์ใหญ่อย่าง Meta , Apple และ Microsoft ต้องส่งแผนการจัดการคอนเทนต์ที่ไม่เหมาะสมเกี่ยวกับการละเมิดสิทธิเด็ก เพื่อใช้ในการตรวจสอบและกำจัดคอนเทนต์เหล่านี้ออกไป\n\nโดยทางคณะกรรมาธิการความปลอดภัยอิเล็กทรอนิกส์ของออสเตรเลียได้จัดตั้งขึ้นมาเพื่อปกป้องผู้ใช้อินเทอร์เน็ต และในเดือนมกราคมที่ผ่านมาได้ออกกฎหมายให้บริษัทเหล่านี้ต้องเผยมาตรการในการป้องกันและกำจัดเนื้อหาที่ไม่เหมาะสมกับเด็กและเยาวชนภายในเวลา 28 วัน (นับตั้งแต่ออกกฎ) หากบริษัทเหล่านี้ไม่เร่งดำเนินการตามคำเรียกร้องจะถูกปรับเป็นเงิน 555,000 ดอลลาร์ออสเตรเลีย / วัน ถ้าตีเป็นเงินไทยคือวันละ 14 ล้านบาทเลยทีเดียวค่ะ\n\nจริง ๆ ออสเตเลียได้อกกฎหมายไปตั้งแต่ปี 2564 แล้วค่ะ จนถึงตอนนี้มีกฎหมายบังคับใช้ออกมาเป็นจำนวนมาก รวมไปถึงการบังคับให้บริษัทเทคโนโลยีรายใหญ่ต้องจ่ายเงินให้กับสำนักข่าวหรือสื่อต่าง ๆ ในการนำคอนเทนต์ออกเผยแพร่ พร้อมบังคับให้ส่งข้อมูลของเหล่าบัญชีผู้ใช้ที่ทำการโพสต์ข้อความหมิ่นประมาทผู้อื่นด้วย\n\nในส่วนของบริษัท Meta ที่เป็นเจ้าของแพลตฟอร์มโซเชียลอย่าง Facebook และ Instagram ยังคงตรวจสอบจดหมายจาก eSafety Commissioner อยู่ แต่ก็พร้อมที่จะมีส่วนร่วมในการแก้ปัญหาเหล่านี้แน่นอน สำหรับ Apple ที่มีแพลตฟอร์มอย่าง FaceTime และ iMessage รวมถึงแพลตฟอร์มสำหรับจัดเก็บไฟล์ภาพ+วิดีโออย่าง iCloud ตอนนี้ยังไม่ได้มีการตอบกลับอีเมลแต่อย่างใด ส่วน Microsoft ที่เป็นเจ้าของแพลตฟอร์มแอปวิดีโอคอลอย่าง Skype ได้รับจดหมายแล้ววางแผนจะตอบกลับภายใน 28 วันนี้ค่ะ\n\nสิ่งที่น่าตกใจคือข้อมูลจาก U.S. National Center for Missing & Exploited Children บอกว่ามีการร้องเรียนเรื่องการล่วงละเมิดสิทธิเด็ก และเนื้อหาที่ไม่เหมาะสมบนอินเทอร์เน็ตในปี 2022 ประมาณ 29.1 ล้านครั้ง โดยการร้องเรียนกว่า 22 ล้านครั้งมาจากแพลตฟอร์ม Facebook แต่กลับกันแพลตฟอร์มต่าง ๆ ของ Apple มีการร้องเรียนเพียง 160 ครั้งเท่านั้น\n\nข่าวการล่วงละเมิดสิทธิเด็กยังคงมีอยู่ทุกวันจากทั่วโลก ซึ่งก็ต้องยอมรับนะคะว่าอินเทอร์เน็ตนอกจากจะมีประโยชน์มาก ๆ แล้วมันก็มีอันตรายมากไม่แพ้กันถ้าหากเราใช้กันแบบไม่ถูกทางค่ะ\n\nที่มา : reuters",
    "‘เยอรมนี’ เตรียมส่งทหารร่วม ‘ซ้อมรบ’ ในออสเตรเลีย": "เยอรมนี จะเข้าร่วมซ้อมรบกับชาติตะวันตกอื่นๆ เพื่อแสดง แสนยานุภาพทางทหาร ในภูมิภาค อินโด-แปซิฟิก ท่ามกลางความพยายามประกาศอิทธิพลทางทหารของ รัฐบาลปักกิ่ง ซึ่งเมื่อปีที่แล้ว เบอร์ลิน ได้ส่งเรือรบครั้งแรกในรอบเกือบ 20 ปี สู่น่านน้ำทะเลจีนใต้ ที่มีความขัดแย้ง และในเดือนนี้ เตรียมส่งเครื่องบินปฏิบัติการทางทหาร 13 ลำเข้าร่วมซ้อมรบใน ออสเตรเลีย\n\nนายพลอีเบอร์ฮาร์ด ซอร์น ให้สัมภาษณ์กับสำนักข่าวรอยเตอร์ว่า บุนเดิสแวร์ กองกำลังป้องกันสหพันธ์ของเยอรมนีเตรียมส่งกองกำลังทหารเข้าร่วมซ้อมรบในออสเตรเลียปีหน้า ส่วนกองทัพเรือจะส่งกองเรือจำนวนมากเข้าร่วมในภูมิภาคนี้ในปี 2567\n\nขณะนี้ความตึงเครียดในภูมิภาคอินโด-แปซิฟิก กำลังเพิ่มขึ้นหลังจากจีนดำเนินการซ้อมรบด้วยกองกำลังทางทหารใหญ่ที่สุดเท่าที่เคยมีมา บริเวณใกล้ไต้หวันเมื่อต้นเดือนส.ค.",
    "รมว.กลาโหมออสเตรเลียเตรียมเยือนฝรั่งเศส เยอรมนี และอังกฤษ": "นายริชาร์ด มาร์เลส รัฐมนตรีกระทรวงกลาโหมออสเตรเลีย เตรียมเดินทางเยือนฝรั่งเศส เยอรมนี และอังกฤษในสัปดาห์นี้ เพื่อกระชับความสัมพันธ์ด้านกลาโหม\n\nนายริชาร์ด มาร์เลส รัฐมนตรีกระทรวงกลาโหมออสเตรเลีย เตรียมเดินทางเยือนฝรั่งเศส เยอรมนี และอังกฤษในสัปดาห์นี้ เพื่อกระชับความสัมพันธ์ด้านกลาโหมกับประเทศพันธมิตรในยุโรป ซึ่งออสเตรเลียได้เล็งเห็นถึงความสำคัญและความจำเป็นในการร่วมมือกับประเทศพันธมิตรภายหลังจากที่เกิดสงครามในยูเครน\n\nสำนักข่าวรอยเตอร์รายงานว่า การเดินทางเยือนยุโรปครั้งนี้จะเกิดขึ้นในช่วงวันที่ 29 ส.ค. – 1 ก.ย. โดยรัฐบาลออสเตรเลียชี้ว่า การเดินทางเยือนฝรั่งเศสจะช่วยฟื้นฟูและริเริ่มความสัมพันธ์ระดับทวิภาคี พร้อมกับระบุว่า ฝรั่งเศสถือเป็นหนึ่งในพันธมิตรที่เก่าแก่ที่สุดและมีความสามารถมากที่สุดของออสเตรเลีย",
    "ตุรกีและออสเตรเลีย เรียกร้องลดอำนาจ ‘บิ๊กไฟว์’ ในคณะมนตรีความมั่นคงฯ": "\n\nนายเมฟลุต คาวูโซกลู รัฐมนตรีการต่างประเทศของตุรกี กล่าวเรียกร้องให้เพิ่มสมาชิกในคณะมนตรีความมั่นคงแห่งสหประชาชาติ และยกเลิกการใช้สิทธิยับยั้งหรือวีโต ของกลุ่มมหาอำนาจทั้ง 5 หรือที่เรียกว่า “บิ๊กไฟว์” ที่ประกอบไปด้วย จีน รัสเซีย ฝรั่งเศส สหราชอาณาจักร และสหรัฐอเมริกา\n\n\n\nสหประชาชาติก่อตั้งขึ้นเมื่อสิ้นสุดสงครามโลกครั้งที่ 2 โดยมหาอำนาจพันธมิตรทั้ง 5 ที่ได้รับชัยชนะ มีที่นั่งถาวรในคณะมนตรีความมั่นคง และมีสมาชิกหมุนเวียน 10 ประเทศที่จะได้รับเลือกในวาระ 2 ปี ซึ่งประธานาธิบดี เรเจป ไตยิป เอร์โดอาน ของตุรกีเรียกร้องให้มีการเปลี่ยนแปลงมาเป็นเวลาหลายปี เนื่องจากเห็นว่า ข้อตกลงนี้ไม่ยุติธรรมและล้าสมัย ทำให้มี \"ประเทศจำนวนหนึ่ง\" ที่ครองโลก จึงเสนอให้คณะมนตรีความมั่นคงฯ เป็นตัวแทนของภูมิภาคต่าง ๆ ซึ่งนายคาวูโซกลู กล่าวว่า ขณะนี้ผู้นำหลายคนกำลังพูดถึงเรื่องนี้มากขึ้น\n\n\n\nด้าน นางเพนนี หว่อง รัฐมนตรีการต่างประเทศออสเตรเลีย กล่าวต่อที่ประชุมสมัชชาสหประชาชาติสนับสนุนการขยายสมาชิกในคณะมนตรีความมั่นคงฯ และจำกัดอำนาจของมหาอำนาจทั้ง 5 ซึ่งออสเตรเลียพร้อมที่จะแสวงหาที่นั่งในคณะมนตรีความมั่นคงฯ และเรียกร้องให้มีการจัดสรรที่นั่งถาวรสำหรับประเทศจากแอฟริกา ละตินอเมริกา และเอเชียมากขึ้น\n\n\n\nนางลินดา โทมัส-กรีฟิลด์ เอกอัครราชทูตสหรัฐฯ ประจำองค์การสหประชาชาติ กล่าวในที่ประชุมใหญ่สมัชชาสหประชาชาติ ว่าระบบของคณะมนตรีความมั่นคงฯล้าสมัย\n\n\n\nโดยในสัปดาห์ที่ผ่านมา ประธานาธิบดี โจ ไบเดน แห่งสหรัฐฯ ยังเสนอให้มีการขยายสมาชิกคณะมนตรีความมั่นคงฯ และจำกัดการใช้อำนาจวีโต ในสถานการณ์ที่ไม่ธรรมดาและเกิดขึ้นได้ยาก\n\n\n\nอย่างไรก็ตาม สหรัฐฯ ได้ใช้อำนาจวีโตมากกว่า 80 ครั้ง ซึ่งส่วนใหญ่เป็นการปกป้องอิสราเอล\n\n\n\n…\n\n\n\n#คณะมนตรีความมั่นคงแห่งสหประชาชาติ",
    "ออสเตรเลียเร่งส่งผู้เชี่ยวชาญ ช่วยชีวิตฝูงวาฬกว่า 230 ตัว เกยตื้นชายฝั่งรัฐแทสเมเนีย – THE STANDARD": "เกิดเหตุวาฬกว่า 230 ตัว เกยตื้นที่บริเวณชายฝั่งห่างไกล ทางชายฝั่งตะวันตกของรัฐแทสเมเนีย ประเทศออสเตรเลีย โดยกว่าครึ่งเป็นวาฬนำร่อง (Pilot Whale) ซึ่งเชื่อว่ายังมีชีวิต และล่าสุด ทางการกำลังส่งเจ้าหน้าที่ผู้เชี่ยวชาญเข้าไปช่วยเหลือและตรวจสอบจำนวนวาฬที่เกยตื้น\n\nเบื้องต้นยังไม่ชัดเจนว่าอะไรเป็นสาเหตุที่ทำให้ฝูงวาฬจำนวนมากเกยตื้นบนชายหาดที่เป็นทางเข้าไปสู่อ่าว Macquarie Harbour ซึ่งเป็นปากน้ำตื้นที่ตั้งอยู่ในชายฝั่งตะวันตกของรัฐแทสเมเนีย และเป็นจุดเดียวกับที่เคยเกิดเหตุวาฬเกยตื้นครั้งเลวร้ายที่สุดของออสเตรเลียเมื่อ 2 ปีก่อน ที่มีวาฬนำร่องเกยตื้นเกือบ 500 ตัว และตายไปมากกว่า 380 ตัว\n\nกรณีการเกยตื้นของฝูงวาฬเหล่านี้ เกิดขึ้นหลังจากเมื่อวานนี้มีรายงานกรณีฝูงวาฬเกยตื้นที่ชายหาดทางตอนเหนือของรัฐแทสเมเนีย โดยพบวาฬหัวทุย (Sperm Whale) อายุน้อย 14 ตัว ตายบริเวณเกาะคิงในช่องแคบบาสส์\n\nขณะที่กรมทรัพยากรธรรมชาติและสิ่งแวดล้อมของออสเตรเลีย ออกแถลงการณ์เผยว่า กลุ่มผู้เชี่ยวชาญวางแผนที่จะช่วยเหลือฝูงวาฬกว่า 230 ตัวที่เกยตื้นในวันพรุ่งนี้ (22 กันยายน) แต่คาดว่าปฏิบัติการช่วยชีวิตวาฬเหล่านี้อาจมีความซับซ้อน เนื่องจากตำแหน่งที่ฝูงวาฬเกยตื้นเป็นอ่าวขนาดใหญ่ที่อยู่ในจุดห่างไกล โดยคาดว่าอาจมีฝูงวาฬตายเพิ่มอีกในคืนนี้\n\nภาพ: Photo by NRE Tas via Getty Images\n\nอ้างอิง:",
    "\"Aussie Meat Academy\" เวิร์คชอป \"เนื้อออสเตรเลีย\" ครั้งแรกในไทย": "Meat and Livestock Australia (MLA) องค์กรดำเนินงานด้านการตลาด การวิจัยและพัฒนาของอุตสาหกรรมเนื้อแดงและปศุสัตว์ประเทศออสเตรเลีย ประกาศเปิดรับสมัครเชฟเข้าร่วมโครงการ “Aussie Meat Academy” ครั้งแรกในประเทศไทย โดยเปิดให้สมัครเข้าร่วม ตั้งแต่วันนี้ - 23 กันยายน 2565 พร้อมจัดกิจกรรมการเรียนรู้และเวิร์กชอปในวันที่ 3-5 ตุลาคม 2022 ณ เคปดารา รีสอร์ท พัทยา รีสอร์ทสุดหรูระดับ 5 ดาว ริมหาดพัทยา เพื่อมอบโอกาสครั้งสำคัญให้เชฟมืออาชีพได้เปิดประสบการณ์การเรียนรู้เทคนิคใหม่ ๆ ในการรังสรรค์เมนูอาหารจากเนื้อแกะและเนื้อวัวออสเตรเลีย\n\nสำหรับโครงการ Aussie Meat Academy สุดพิเศษในครั้งนี้ MLA หวังสร้างคอมมิวนิตี้ของเชฟชั้นนำที่สามารถแชร์องค์ความรู้ความเชี่ยวชาญในการใช้ผลิตภัณฑ์เนื้อแกะและเนื้อวัวออสเตรเลีย ให้แก่ผู้บริโภคชาวไทยได้รับรู้ พร้อมเชิญชวนให้เหล่าเชฟมารังสรรค์เมนูในสไตล์เฉพาะตัว และส่งต่อความอร่อยล้ำเลิศจากเนื้อแกะและเนื้อวัวคุณภาพสูง ซึ่งเปี่ยมไปด้วยคุณค่าทางโภชนาการและรสชาติที่เข้มข้นโดดเด่นให้แก่เหล่านักชิมชาวไทย",
    "ชายออสเตรเลียถูกจิงโจ้ที่เลี้ยงไว้ทำร้ายจนเสียชีวิต : PPTVHD36": "เหตุการณ์นี้เกิดขึ้นที่เมืองเรดมอนด์ ซึ่งอยู่ทางใต้ของเมืองเพิร์ท ในรัฐเวสต์เทิร์นออสเตรเลีย เมื่อวานนี้ (12 ก.ย.) โดยตำรวจระบุว่า ชายวัย 77 ปี ถูกพบได้รับบาดเจ็บสาหัสภายในบ้านซึ่งอยู่ในเขตชนบท\n\n\n\nหน่วยแพทย์ฉุกเฉินไปถึงที่เกิดเหตุ แต่ไม่สามารถเข้าไปปฐมพยาบาลได้ เพราะถูกจิงโจ้ขวางไว้ ตำรวจจึงต้องยิงจิงโจ้ตัวนี้ แต่ก็ไม่ทันการ\n\nออสเตรเลียมีประชากรจิงโจ้ประมาณ 50 ล้านตัว จิงโจ้ตัวเต็มวัยอาจหนักถึง 90 กิโลกรัม และสูงถึง 2 เมตร\n\n“ซิดนีย์” ปิดหาดหลังฉลามทำร้ายนักว่ายน้ำดับ\n\nนักวิจัยออสเตรเลีย-สหรัฐฯ เล็งคืนชีพ \"เสือแทสเมเนีย\" สูญพันธุ์\n\nแต่เหตุจิงโจ้ทำร้ายคนจนเสียชีวิตนั้นเกิดขึ้นน้อยมาก โดยกรณีนี้ถือเป็นครั้งแรกในออสเตรเลียนับตั้งแต่ปี ค.ศ. 1936 หรือ 86 ปีมาแล้ว\n\nผู้เชี่ยวชาญด้านจิงโจ้บอกว่า จิงโจ้เป็นสัตว์ป่า มีอาวุธมากมาย ทั้งฟันและเล็บที่แหลมคม รวมถึงขาที่แข็งแรง หากพวกมันถูกต้อนหรือมีความเครียดก็อาจเป็นอันตรายได้ นอกจากนี้ มนุษย์และจิงโจ้เป็นสิ่งมีชีวิตที่ยืนตัวตรงสองขา ซึ่งท่าทางเช่นนั้นอาจเป็นการยั่วยุจิงโจ้ตัวผู้ได้\n\nก่อนหน้านี้ เมื่อเดือนกรกฎาคมที่ผ่านมา มีเหตุหญิงวัย 67 ปี ในรัฐควีนส์แลนด์ ถูกจิงโจ้ทำร้ายขณะเดินเล่น จนขาหักและมีรอยแผลหลายแห่ง ขณะที่เมื่อเดือนมีนาคม เด็กผู้หญิงวัย 3 ขวบ ถูกจิงโจ้ทำร้ายในรัฐนิวเซาท์เวลส์จนบาดเจ็บสาหัสที่ศีรษะ\n\nภาพจาก AFP\n\nแพ้ไม่ได้ชนะก็ไม่ได้? ชัยชนะของยูเครนอาจบีบให้ปูตินใช้ “อาวุธนิวเคลียร์”\n\nจีนไล่ลบรายงานวิเคราะห์ผลกระทบที่เกิดจาก “นโยบายโควิดเป็นศูนย์”\n\nอัปเดตข่าวล่าสุดก่อนใคร Add friend ได้ที่ @PPTVOnline",
    "ข่าวพบฝูงวาฬหัวทุยเกยชายฝั่งตะวันตกเฉียงเหนือของรัฐแทสเมเนีย ของประเทศออสเตรเลีย": "ฝูงวาฬหัวทุยวัยหนุ่มที่แยกออกมาจากฝูงแม่ของพวกมัน ซึ่งมีจำนวนมากกว่า 14 ตัวด้วยกัน และฝูงนี้ได้ขึ้นมาเกยตื้นตายที่ชายฝั่งตะวันตกเฉียงเหนือของรัฐแทสเมเนีย นับว่าเป็นภูมิภาคที่เป็นแหล่งยอดนิยมสำหรับเหตุการณ์วาฬเกยตื้นของออสเตรเลีย โดยซากอยู่ในสภาพที่ค่อนข้างเปื่อยเลยทีเดียว คาดว่าพวกมันอาจเกยฝั่งมานานพอสมควรแล้วทั้งนี้ ฝูงซากวาฬหัวทุยเหล่านี้ถูกพบโดยคนในท้องที่ และรายงานให้กับทางการของรัฐให้เข้าพื้นที่เพื่อจัดการเมื่อวันจันทร์ที่ผ่านมา และสำรวจพื้นที่ หากมีซากของวาฬหัวทุยหรือสัตว์น้ำชนิดอื่นเพิ่มเติม ส่วนเรื่องการกู้ซากของวาฬเหล่านี้อาจเป็นไปได้ยาก เนื่องจากมีโขดหินที่ชายฝั่งมากจนไม่สามารถนำเครื่องจักรใดๆ เข้าพื้นที่เพื่อเคลื่อนย้ายได้",
    "\"ดีเจภูมิ\" บ่นส้มตำออสเตรเลีย 600 คนแย้ง โชคดีเกิดเป็นคนไทยจริงหรือ?": "ดราม่าร้อนประจำวันนี้ วันที่ 10 กันยายน 2565 เมื่อเฟซบุ๊ก djpoom ของดีเจภูมิ ภูมิใจ พิธีกรและดีเจชื่อดัง มีการลงภาพขณะที่กำลังกินส้มตำร้านหนึ่งในประเทศไทย พร้อมข้อความว่า \"เมืองเมลเบิร์น ประเทศออสเตรเลีย ขายส้มตำจานละ 600 บาท จิ้มจุ่มหม้อละ 1,000 บาท คนยังเข้าแถวต่อคิวกันถึงเที่ยงคืน โชคดีขนาดไหนเกิดมาเป็นคนไทย\" หลังจากโพสต์ออกไป ทัวร์ก็ลงดีเจภูมิทันที หลายคนงงว่า ดีเจภูมิต้องการสื่ออะไร ต้องการปั่นใครหรือเปล่า เพราะค่าแรงขั้นต่ำทั้ง 2 ประเทศต่างกันมากโข การเอาราคาส้มตำ 2 ประเทศมาเปรียบเทียบ แล้วบอกว่าคนไทยโชคดีที่ได้กินส้มตำราคาถูกกว่า มันถูกกว่าแค่ตัวเลข ไม่ได้เอาเรื่องรายได้มาคิดด้วย\n\nเพราะถ้ามองกลับอีกมุมหนึ่ง คนออสเตรเลียมากินส้มตำที่ไทย จะรู้สึกโชคดีกว่าคนไทยไหม เพราะนอกจากรายได้สูงแล้ว ยังได้กินส้มตำในราคาเดียวกับคนไทย อีกมุมหนึ่งที่ควรมองก็คือ ที่ออสเตรเลียขายส้มตำราคา 600 บาท แต่ยังมีคนต่อคิวกันจนถึงเที่ยงคืน นั่นหมายความว่า รายได้เขาต้องดีมาก ๆ หรือส้มตำไม่ได้มีราคาแพงอย่างที่คิด คนถึงต่อคิวแน่นกันขนาดนี้ ขณะเดียวกัน ชาวเน็ตยังยกข้อมูลจากสปริงนิวส์ ที่เคยรายงานเปรียบเทียบค่าแรงขั้นต่ำของแต่ละประเทศ ซึ่งค่าแรงขั้นต่ำของออสเตรเลียต่อชั่วโมงคือ 493.25 บาท ส่วนของไทย ค่าแรงขั้นต่ำต่อชั่วโมงคือ 41 บาทดังนั้น การที่ส้มตำของออสเตรเลียราคา 600 บาท ก็ถือว่าไม่ได้ต่างกับของไทยมาก ถ้าเทียบค่าแรงรายชั่วโมง\n\nนอกจากนี้ ความคิดเห็นอีกส่วนหนึ่งก็ยกข้อมูลเปรียบเทียบสินค้าอื่น ๆ ด้วยว่า บางอย่างออสเตรเลียก็ถูกกว่าไทย ทั้งที่ค่าแรงขั้นต่ำสูงกว่า เช่น นม 1 ลิตร ออสเตรเลียขาย 40 บาทต่อลิตร ส่วนของไทยราว ๆ 44 บาทต่อลิตร หรือแม้กระทั่งไวน์ ออสเตรเลียขายแค่ 170 บาท แต่ของไทยคือแพงกว่านั้น แบบนี้ถือว่าคนออสเตรเลียโชคดีหรือเปล่า\n\nหรืออย่างโทรศัพท์ iPhone 14 ราคาที่ถูกที่สุดของไทยอยู่ที่ 32,900 บาท ส่วนออสเตรเลียขายที่ 1,399 ดอลลาร์สหรัฐหรือประมาณ 55,000 บาท ดูเหมือนว่า ราคาของออสเตรเลียจะแพงกว่าไทย แต่ถ้าเอาค่าแรงขั้นต่ำมาหาร จะเห็นภาพชัดขึ้น\n\n- ไทย ค่าแรงขั้นต่ำเฉลี่ย 320 บาทต่อวัน ต้องทำงาน 100 วัน ถึงซื้อโทรศัพท์ iPhone 14 ได้ 1 เครื่อง\n\n- ออสเตรเลีย ค่าแรงขั้นต่ำเฉลี่ย 4,000 บาทต่อวัน ต้องทำงาน 13 วัน ถึงซื้อโทรศัพท์ iPhone 14 ได้ 1 เครื่อง\n\nแต่บางโพสต์ก็จับสังเกตว่า จริงๆแล้ว ที่ดีเจภูมิอยากให้ทุกคนดู ไม่น่าใช่เรื่องส้มตำ แต่อาจจะให้ดูนาฬิกาหรือเปล่า? เพราะการวางมือมันแปลก ๆ คนกินส้มตำเขาไม่กินกันท่านี้\n\nขอบคุณข้อมูลจาก กระปุก",
    "วุฒิสมาชิกออสเตรเลียกล่าวว่า CBDC ของจีนอาจเป็นภัยต่อความมั่นคงของประเทศ": "คริปโตเคอร์เรนซี และ โทเคนดิจิทัลมีความเสี่ยงสูง ท่านอาจสูญเสียเงินลงทุนได้ทั้งจํานวน โปรดศึกษาและลงทุนให้เหมาะสมกับระดับความเสี่ยงที่ยอมรับได้",
    "ช่วยวาฬนำร่อง 35 ตัวรอดตายเกยตื้นหาดออสเตรเลีย": "เจ้าหน้าที่ออสเตรเลียเร่งช่วย \"วาฬนำร่อง\" ที่ยังมีชีวิตกลับสู่ทะเลอีกครั้ง หลังมีวาฬประมาณ 230 ตัวเกยตื้นที่โอเชียน บีช ในแทสมาเนีย\n\nวันนี้ (22 ก.ย.2565) สำนักข่าวต่างประเทศ รายงานว่า เจ้าหน้าที่ในออสเตรเลียระดมกำลังทำงานแข่งกับเวลา เพื่อช่วย \"วาฬนำร่อง\" ประมาณ 35 ตัวที่ยังมีชีวิตรอด จากจำนวนวาฬประมาณ 230 ตัวที่ว่ายมาเกยตื้นที่โอเชียน บีช ในแทสมาเนีย กลับลงสู่ทะเล\n\nแต่ปัญหาใหญ่ที่พบ คือ การยกวาฬที่มีน้ำหนักมากกลับสู่ทะเลลึก เพื่อไม่ให้ว่ายกลับมาเกยตื้นอีก\n\nก่อนหน้านี้เคยเกิดกรณีวาฬนำร่องเกยตื้นประมาณ 500 ตัว บริเวณชายหาดโอเชียน บีช เมื่อปี 2022 ซึ่งเจ้าหน้าที่สามารถช่วยชีวิตวาฬได้เพียง 111 ตัว\n\nข่าวที่เกี่ยวข้อง\n\nซ้ำรอย 2 ปีก่อน \"วาฬ\" 230 ตัวเกยตื้นหาดโอเชียน บีช\n\nสันนิษฐานฝูงวาฬเกยตื้น \"สัญชาตญาณรวมฝูง-คลื่นโซนาร์\"",
    "เจ้าหน้าที่เร่งช่วยเหลือ วาฬเกยตื้น กลับสู่ทะเลในออสเตรเลีย": "เจ้าหน้าที่กู้ภัยของออสเตรเลีย เร่งช่วยเหลือวาฬกลับสู่ทะเล หลังวาฬนำร่องราว 230 ตัว ว่ายขึ้นมาเกยตื้นบริเวณชายหาดในรัฐแทสเมเนีย ล่าสุด พบมีวาฬรอดชีวิตเพียง 35 ตัวเจ้าหน้าที่หน่วยอุทยานและสัตว์ป่ารัฐแทสเมเนีย ของออสเตรเลีย เปิดเผยว่า เจ้าหน้าที่กำลังพยายามเร่งช่วยเหลือฝูงวาฬนำร่อง ที่ว่ายน้ำขึ้นมาเกยตื้น ที่ชายหาดอ่าวแมคควอรี บริเวณชายฝั่งอันห่างไกลทางตะวันตกของออสเตรเลีย เพื่อกลับลงสู่ทะเล หลังพบวาฬนำร่องเกยตื้นราว 230 ตัว ซึ่งเมื่อวานนี้ คาดว่า มีวาฬกว่าครึ่งหนึ่งยังรอดชีวิตอยู่ แต่หลังจากโดนคลื่นซัดตลอดทั้งคืนที่ผ่านมา วันนี้ พบวาฬเหลือรอดชีวิตเพียง 35 ตัว เท่านั้นทั้งนี้ เมื่อเดือนกันยายน ปี 2563 บริเวณอ่าวแห่งเดียวกันนี้ เคยมีวาฬกว่า 470 ตัว ว่ายขึ้นมาเกยบริเวณดอนทราย และหลังจากการพยายามช่วยเหลืออยู่ 1 สัปดาห์ มีวาฬเหลือรอดชีวิตเพียง 111 ตัว ซึ่งบริเวณปากอ่าวแมคควอรี มีลักษณะตื้น และเป็นช่องแคบอันตราย รู้จักกันในชื่อว่า ประตูนรก (Hell's Gate)",
    "ภาวะลองโควิดทำเศรษฐกิจออสเตรเลียเสียหาย 3.6 พันล้านดอลลาร์ต่อปี : อินโฟเควสท์": "หนังสือพิมพ์ออสเตรเลียน ไฟแนนเชียล รีวิว (AFR) รายงานโดยอ้างการวิเคราะห์ข้อมูลระบุว่า ภาวะลองโควิด (Long Covid) ทำให้เศรษฐกิจของออสเตรเลียต้องสูญเสียผลผลิตเป็นมูลค่าราว 3.6 พันล้านดอลลาร์สหรัฐต่อปี\n\nAFR รายงานว่า จากข้อมูลของกระทรวงการคลังออสเตรเลียประมาณการว่า แรงงานราว 31,000 คนมีอาการป่วย เนื่องจากภาวะลองโควิดในเดือนมิ.ย.ที่ผ่านมา ขณะที่การวิเคราะห์ของสถาบัน Impact Economics and Policy พบว่า ความเสียหายทางเศรษฐกิจอยู่ที่ 100 ล้านดอลลาร์ออสเตรเลีย (68 ล้านดอลลาร์) ต่อสัปดาห์ และประมาณ 5.2 พันล้านดอลลาร์ออสเตรเลียต่อปี\n\nสำนักข่าวบลูมเบิร์กรายงานว่า ออสเตรเลียได้ประกาศการพิจารณาของรัฐสภาเกี่ยวกับภาวะลองโควิด โดยมีเป้าหมายเพื่อพัฒนาคำจำกัดความที่ชัดเจนของการเจ็บป่วยดังกล่าว และประเมินผลกระทบที่มีต่อประชากร 26 ล้านคนในประเทศ\n\nทั้งนี้ ในขณะที่ผู้ติดเชื้อโควิด-19 ส่วนใหญ่หายจากโรคแล้ว แต่หลายล้านคนทั่วโลกก็ยังคงได้รับผลกระทบจากอาการป่วยเรื้อรัง อาทิ ปัญหาเกี่ยวกับการหายใจไปจนถึงปัญหาทางระบบประสาท\n\nโดย สำนักข่าวอินโฟเควสท์ (10 ก.ย. 65)\n\nTags: ลองโควิด",
    "\"แม็คโคร\" จัดเทศกาล \"แอปเปิ้ลและลูกแพร์จากออสเตรเลีย\"": "แม็คโคร ร่วมกับ Horticulture Innovation ประเทศออสเตรเลีย และสำนักงานการพาณิชย์และการลงทุนออสเตรเลีย (ออสเทรด) จัดเทศกาล \"แอปเปิ้ลและลูกแพร์จากออสเตรเลีย\" โดย นายโจนาธาน ซอว์ ทูตพาณิชย์และการลงทุน สำนักงานการพาณิชย์และการลงทุน (ออสเทรด) และนางแอมเบอร์ พาร์ ที่ปรึกษาฝ่ายเกษตร (ไทย ฟิลิปปินส์ สิงคโปร์และพม่า) ให้เกียรติมาเยี่ยมชม ณ แม็คโคร สาขาสุขุมวิท 22\n\nเทศกาลดังกล่าวมีการคัดสรรแอปเปิ้ลและลูกแพร์สดสายพันธุ์พิเศษส่งตรงจากประเทศออสเตรเลีย มาจำหน่ายให้แก่ผู้ประกอบการและลูกค้าสายรักสุขภาพได้รับประทานสดหรือนำไปสร้างสรรค์เป็นเมนูอาหาร ซึ่งในงานนี้มี \"แอปเปิ้ลบราโว่\" ที่มาวางจำหน่ายเฉพาะที่ แม็คโคร เท่านั้น โดยแอปเปิ้ลสายพันธุ์นี้มีความโดดเด่นด้วยผลที่มีสีแดงเบอร์กันดี เนื้อแน่นเนียน มีรสชาติที่เป็นเอกลักษณ์ หวาน ฉ่ำ กรอบ ดีต่อสุขภาพ และ \"ลูกแพร์แดง สายพันธุ์ เรดแองเจิ้ล (Red Angel)\" ซึ่งมีกลิ่นหอมเฉพาะตัว และรสชาติเยี่ยม ที่แม็คโครนำมาจำหน่ายเป็นแห่งแรกในไทย\n\nนอกจากนี้ ยังมี \"ลูกแพร์เขียว สายพันธุ์ แพ็กแฮม\" ที่คุ้นเคยกันดี รสหวานเนื้อแน่น อุดมไปด้วยคุณค่าทางโภชนาการและดีต่อสุขภาพ สายพันธุ์นี้เป็นลูกแพร์ส่งออกที่ได้รับความนิยมมากที่สุดของออสเตรเลียอีกด้วย\n\nสายสุขภาพที่ชื่นชอบผลไม้สด สามารถเลือกสรรแอปเปิ้ลและลูกแพร์สดส่งตรงจากประเทศออสเตรเลียได้แล้ววันนี้ที่ แม็คโคร ทุกสาขา เฟรชแอดแม็คโคร แม็คโครคลิก",
    "วาฬเกยตื้นอีก 230 ตัวในออสเตรเลีย อาจรอดครึ่งเดียว": "กระทรวงทรัพยากรธรรมชาติและสิ่งแวดล้อมแทสเมเนีย เปิดเผยวันนี้ว่า พบวาฬอีกราว 230 ตัวที่เชื่อว่าเป็นวาฬนำร่องเกยตื้นที่ชายหาดโอเชียนในบริเวณอ่าวแมคควอรี นอกชายฝั่งทางตะวันตกของรัฐแทสเมเนีย และเชื่อว่าอย่างน้อยครึ่งหนึ่งยังมีชีวิตอยู่\n\nคณะผู้เชี่ยวชาญจากโครงการอนุรักษ์สัตว์ทะเลกำลังมุ่งหน้าไปที่ชายหาดดังกล่าวเพื่อหาทางช่วยชีวิตวาฬที่ยังแข็งแรงพอจะรอดชีวิตได้ ให้สามารถว่ายออกจากฝั่งได้อีกครั้งแต่ยอมรับว่า ภารกิจครั้งนี้มีความซับซ้อนเนื่องจากสภาพพื้นที่เป็นอ่าวที่ตื้นและกว้างใหญ่ และอยู่ห่างไกล รวมทั้งวิตกว่าอาจมีวาฬตายเพิ่มขึ้นในช่วงข้ามคืน ขณะที่ชาวบ้านพยายามใช้ผ้าห่มคลุมตัวพวกวาฬ และราดน้ำให้เรื่อย ๆ เพื่อรักษาชีวิต",
    "การบินไทยเปิดตารางบินฤดูหนาว 34 เส้นทางทั่วโลก \"ยุโรป ออสเตรเลีย เอเชีย\"": "การบินไทยให้บริการเส้นทางบินในตารางบินฤดูหนาวปี 2565-2566 พร้อมรองรับผู้โดยสารสู่ 34 เส้นทางบินทั่วโลก และเพิ่มความถี่เส้นทางยอดนิยมบริษัท การบินไทย จำกัด (มหาชน) แจ้งถึงการให้บริการเที่ยวบินขนส่งผู้โดยสารในตารางการบินฤดูหนาว ปี 2565-2566 รองรับการเดินทางของผู้โดยสารสู่ 34 เส้นทางบินทั่วโลก ทั้งยุโรป ออสเตรเลีย และเอเชีย พร้อมเพิ่มความถี่เที่ยวบินในเส้นทางบินยอดนิยม เริ่มวันที่ 30 ตุลาคม 2565-25 มีนาคม 2566โดยมีรายละเอียดดังนี้เส้นทางยุโรปและออสเตรเลีย1. เส้นทางไป-กลับ กรุงเทพฯ-ลอนดอน ทำการบินทุกวัน สัปดาห์ละ 14 เที่ยวบิน2. เส้นทางไป-กลับ กรุงเทพฯ-ปารีส ทำการบินทุกวัน สัปดาห์ละ 7 เที่ยวบิน3. เส้นทางไป-กลับ กรุงเทพฯ-ซูริก ทำการบินทุกวัน สัปดาห์ละ 7 เที่ยวบิน4. เส้นทางไป-กลับ กรุงเทพฯ-แฟรงก์เฟิร์ต ทำการบินทุกวัน สัปดาห์ละ 14 เที่ยวบิน5. เส้นทางไป-กลับ กรุงเทพฯ-มิวนิก ทำการบินทุกวัน สัปดาห์ละ 7 เที่ยวบิน6. เส้นทางไป-กลับ กรุงเทพฯ-โคเปนเฮเกน ทำการบินทุกวัน สัปดาห์ละ 7 เที่ยวบิน7. เส้นทางไป-กลับ กรุงเทพฯ-สตอกโฮล์ม ทำการบินสัปดาห์ละ 5 เที่ยวบิน ออกจากกรุงเทพฯ ทุกวันจันทร์ อังคาร พุธ ศุกร์ และอาทิตย์ (*ตั้งแต่วันที่ 1 ธันวาคม 2565 เป็นต้นไป ทำการบินทุกวัน)8. เส้นทางไป-กลับ กรุงเทพฯ-ซิดนีย์ ทำการบินทุกวัน สัปดาห์ละ 7 เที่ยวบิน9. เส้นทางไป-กลับ กรุงเทพฯ-เมลเบิร์น ทำการบินทุกวัน สัปดาห์ละ 7 เที่ยวบินเส้นทางเอเชีย1. เส้นทางไป-กลับ กรุงเทพฯ-โตเกียว (นาริตะ) ทำการบินทุกวัน สัปดาห์ละ 14 เที่ยวบิน2. เส้นทางไป-กลับ กรุงเทพฯ-โตเกียว (ฮาเนดะ) ทำการบินทุกวัน สัปดาห์ละ 7 เที่ยวบิน3. เส้นทางไป-กลับ กรุงเทพฯ-นาโกยา ทำการบินทุกวัน สัปดาห์ละ 7 เที่ยวบิน4. เส้นทางไป-กลับ กรุงเทพฯ-โอซากา ทำการบินทุกวัน สัปดาห์ละ 7 เที่ยวบิน5. เส้นทางไป-กลับ กรุงเทพฯ-ฟุกุโอกะ ทำการบินทุกวัน สัปดาห์ละ 7 เที่ยวบิน6. เส้นทางไป-กลับ กรุงเทพฯ-ซัปโปโร ทำการบินทุกวัน สัปดาห์ละ 7 เที่ยวบิน (*เริ่มทำการบินวันที่ 1 ธันวาคม 2565 เป็นต้นไป)7. เส้นทางไป-กลับ กรุงเทพฯ-มะนิลา ทำการบินทุกวัน สัปดาห์ละ 14 เที่ยวบิน8. เส้นทางไป-กลับ กรุงเทพฯ-โซล ทำการบินทุกวัน สัปดาห์ละ 21 เที่ยวบิน9. เส้นทางไป-กลับ กรุงเทพฯ-ไทเป ทำการบินทุกวัน สัปดาห์ละ 7 เที่ยวบิน (*ตั้งแต่วันที่ 14 มกราคม 2566 เป็นต้นไป ทำการบินสัปดาห์ละ 14 เที่ยวบิน)10. เส้นทางไป-กลับ กรุงเทพฯ-ฮ่องกง ทำการบินทุกวัน สัปดาห์ละ 14 เที่ยวบิน11. เส้นทางไป-กลับ กรุงเทพฯ-สิงคโปร์ ทำการบินทุกวัน สัปดาห์ละ 21 เที่ยวบิน12. เส้นทางไป-กลับ กรุงเทพฯ-จาการ์ตา ทำการบินทุกวัน สัปดาห์ละ 14 เที่ยวบิน13. เส้นทางไป-กลับ กรุงเทพฯ-เดนปาซาร์ ทำการบินทุกวัน สัปดาห์ละ 7 เที่ยวบิน14. เส้นทางไป-กลับ กรุงเทพฯ-กัวลาลัมเปอร์ ทำการบินทุกวัน สัปดาห์ละ 14 เที่ยวบิน15. เส้นทางไป-กลับ กรุงเทพฯ-กัลกัตตา ทำการบินทุกวัน สัปดาห์ละ 7 เที่ยวบิน (*เริ่มทำการบินวันที่ 1 มกราคม 2566 เป็นต้นไป)16. เส้นทางไป-กลับ กรุงเทพฯ-เจนไน ทำการบินทุกวัน สัปดาห์ละ 7 เที่ยวบิน17. เส้นทางไป-กลับ กรุงเทพฯ-ไฮเดอราบาด ทำการบินทุกวัน สัปดาห์ละ 7 เที่ยวบิน18. เส้นทางไป-กลับ กรุงเทพฯ-เบงกาลูรู ทำการบินทุกวัน สัปดาห์ละ 7 เที่ยวบิน19. เส้นทางไป-กลับ กรุงเทพฯ-นิวเดลี ทำการบินทุกวัน สัปดาห์ละ 22 เที่ยวบิน (*เที่ยวบินที่ TG335 ทำการบินออกจากกรุงเทพฯ ทุกวันศุกร์)20. เส้นทางไป-กลับ กรุงเทพฯ-มุมไบ ทำการบินทุกวัน สัปดาห์ละ 7 เที่ยวบิน (*ตั้งแต่วันที่ 1 มกราคม 2566 เป็นต้นไป ทำการบินสัปดาห์ละ 11 เที่ยวบิน)21. เส้นทางไป-กลับ กรุงเทพฯ-ธากา ทำการบินทุกวัน สัปดาห์ละ 10 เที่ยวบิน (*เที่ยวบินที่ TG339 ทำการบินออกจากกรุงเทพฯ ทุกวันอังคาร พฤหัสบดี และอาทิตย์)22. เส้นทางไป-กลับ กรุงเทพฯ-ละฮอร์ ทำการบินสัปดาห์ละ 5 เที่ยวบิน ออกจากกรุงเทพฯ ทุกวันอังคาร พฤหัสบดี ศุกร์ เสาร์ และอาทิตย์23. เส้นทางไป-กลับ กรุงเทพฯ-อิสลามาบัด ทำการบินสัปดาห์ละ 4 เที่ยวบิน ออกจากกรุงเทพฯ ทุกวันจันทร์ พุธ ศุกร์ และเสาร์24. เส้นทางไป-กลับ กรุงเทพฯ-การาจี ทำการบินทุกวัน สัปดาห์ละ 7 เที่ยวบิน25. เส้นทางไป-กลับ กรุงเทพฯ-เจดดาห์ ทำการบินสัปดาห์ละ 4 เที่ยวบิน ออกจากกรุงเทพฯ ทุกวันจันทร์ พุธ ศุกร์ และอาทิตย์ (*ตั้งแต่วันที่ 1 มกราคม 2566 เป็นต้นไป ทำการบินทุกวัน)ผู้โดยสารสามารถสอบถามข้อมูลการเดินทางเพิ่มเติม รายละเอียดตารางบิน พร้อมสำรองที่นั่ง และออกบัตรโดยสารได้ที่เว็บไซต์ thaiairways.com สำนักงานขายการบินไทย หรือ THAI Contact Center โทร. 0-2356-1111 ทุกวัน (ตลอด 24 ชม.)",
    "วาฬหัวทุย 14 ตัวเกยตื้นตายในออสเตรเลีย": "การเน่าเปื่อยอาจใช้เวลาหลายเดือน และทางการเตือนให้ประชาชนหลีกเลี่ยงเข้าใกล้เพราะอาจมีเชื้อโรคได้ หรือ อาจชนกระแทกได้ตามกระแสน้ำขึ้นลง รวมทั้งขอให้นักว่ายน้ำหรือนักเซิร์ฟระวัง เพราะมีความเสี่ยงที่ซากวาฬจะล่อให้ฉลามว่ายเข้าหาชายฝั่งได้\n\nที่ผ่านมาเยมีวาฬเกยตื้นตามชายฝั่งเกาะคิงในอดีต แต่ยังไม่ทราบสาเหตุที่แน่ชัด จำนวนวาฬเกยตื้นที่พบครั้งนี้น้อยกว่าเหตุการณ์ในปี 2563 ที่มีวาฬนำร่องเกือบ 500 ตัวเกยตื้นที่ชายฝั่งของเกาะแทสเมเนีย",
    "ออสเตรเลียเกินดุลการค้าลดลง เหตุส่งออกแร่เหล็ก-ถ่านหินน้อยลง : อินโฟเควสท์": "สำนักงานสถิติออสเตรเลียเปิดเผยวันนี้ (8 ก.ย.) ว่า ยอดเกินดุลการค้าออสเตรเลียหดตัวเกินคาดในเดือนก.ค. เนื่องจากการส่งออกแร่เหล็กและถ่านหินได้ชะลอตัวลงหลังจากที่พุ่งแรงมาก่อนหน้านี้ ขณะที่ชาวออสเตรเลียเริ่มออกเดินทางและใช้จ่ายในต่างประเทศมากขึ้น\n\nข้อมูลระบุว่า ออสเตรเลียมียอดเกินดุลการค้าสินค้าและบริการอยู่ที่ 8.7 พันล้านดอลลาร์ออสเตรเลีย (5.66 พันล้านดอลลาร์สหรัฐ) ลดลงจากเมื่อเดือนมิ.ย.ที่เกินดุล 1.71 หมื่นล้านดอลลาร์ออสเตรเลีย และต่ำกว่าที่คาดการณ์ที่ 1.45 หมื่นล้านดอลลาร์\n\nทั้งนี้ ยอดส่งออกปรับตัวลดลง 9.9% เนื่องจากการส่งออกแร่เหล็กและถ่านหินดิ่งลง 15% และ 17% ตามลำดับ ส่วนยอดนำเข้าปรับตัวเพิ่มขึ้น 5.2% เนื่องจากชาวออสเตรเลียซื้อรถยนต์และเสื้อผ้ามากขึ้น และเดินทางออกสู่ต่างประเทศมากขึ้นหลังข้อจำกัดด้านการควบคุมโควิด-19 สิ้นสุดลง\n\nโดย สำนักข่าวอินโฟเควสท์ (08 ก.ย. 65)\n\nTags: สำนักงานสถิติแห่งชาติออสเตรเลีย",
    "ข่าวคนไทยในออสเตรเลีย วันที่ 18 กันยายน 2565": "@@@@ เมื่อวันที่ 18 กันยายน 2565 นางสาวบุษฎี สันติพิทักษ์ เอกอัครราชทูต ณ กรุงแคนเบอร์รา และ Dr. Marisa Paterson, Member of Murrumbidgee, Member of the ACT Legislative Assembly (MLA)ได้ร่วมกันเปิดงานเทศกาลอาหารและวัฒนธรรมไทย ครั้งที่ 18 ณ สถานเอกอัครราชทูต ณ กรุงแคนเบอร์รา ซึ่งจัดขึ้นหลังจากว่างเว้นมา 2 ปี เนื่องจากสถานการณ์การแพร่ระบาดของโรคโควิด19 ซึ่งเป็นโอกาสดีที่จะช่วยเผยแพร่ประชาสัมพันธ์และส่งเสริมความนิยมไทยผ่านความร่วมมือร่วมใจของหน่วยงานภาครัฐ ภาคเอกชน สมาคมชุมชนคนไทย เพื่อนำเสนอศักยภาพของชุมชนคนไทยในออสเตรเลียผ่านอาหารไทย การแสดงศิลปวัฒนธรรมไทย และพัฒนาการในประเทศไทยให้ผู้เข้าร่วมงานได้ซึมซับและเรียนรู้ การจัดงานปีนี้ยังมีความพิเศษที่ไทยและออสเตรเลียฉลองโอกาสครบรอบ 70 ปี แห่งการสถาปนาความสัมพันธ์ทางการทูตระหว่างกันซึ่งสะท้อนความสัมพันธ์อันแน่นแฟ้นระหว่างทั้งสองประเทศที่มีความใกล้ชิดกัน นอกเหนือจากการเผยแพร่ศิลปะวัฒนธรรมไทยและเสริมสร้างกระแสนิยมไทยให้กว้างขวางมากยิ่งขึ้นแล้ว กิจกรรมต่างๆ ที่จัดขึ้นเพื่อให้คนทุกกลุ่มทุกวัยได้เข้าร่วม เพื่อเสริมสร้างความเข้มแข็งของชุมชนไทยตลอดจนเพิ่มพูนความสัมพันธ์ระหว่างประชาชนของทั้งสองประเทศให้เข้มแข็งยิ่งขึ้น ภายในงานมีการจัดกิจกรรมทางวัฒนธรรมและกิจกรรมร่วมสนุกต่าง ๆ จำนวนมาก อาทิ การออกร้านขายอาหารคาว-หวาน ผลไม้ไทย สินค้าไทย การออกบูธของหน่วยงานทีมประเทศไทย สมาคมและองค์กรท้องถิ่น การแสดงนาฏศิลป์ไทย การแสดงดนตรีไทย การสาธิตมวยไทย การแสดงดนตรีสด การส่งเสริมสินค้านำเข้าไทย กิจกรรมสำหรับเด็กและการจับสลากชิงตั๋วรางวัล โดยมีผู้เข้าร่วมงานทั้งชาวไทยและชาวต่างชาติเป็นจำนวนมาก สถานเอกอัครราชทูตฯ ได้รับความร่วมมือและการสนับสนุนการจัดงานจากทั้งหน่วยงานทีมประเทศไทยในออสเตรเลีย บริษัทการบินไทย (จำกัด) มหาชน และภาคเอกชนไทย ได้แก่ Oriental Merchant PTY. LTD, ABC Food and Beverage, UFC Ratch-Australia Corporation, MSF Sugar (กลุ่มมิตรผล) บริษัท บุญรอดบริวเวอรี่ จำกัด (Boon Rawd Brewery Company Limited) บริษัทสิงห์ออส (SinghAus Beverages) กลุ่มบริษัท ไทยเบฟเวอเรจ จำกัด (มหาชน) (ThaiBev)\n\nงานเทศกาลอาหารและวัฒนธรรมไทย ครั้งที่ 18 ณ สถานเอกอัครราชทูต ณ กรุงแคนเบอร์รา จัดขึ้นหลังจากว่างเว้นมา 2 ปี เนื่องจากสถานการณ์การแพร่ระบาดของโรคโควิด19 เมื่อวันที่ 18 กันยายน 2565 มีผู้เข้าร่วมชมงานอย่างคับคั่งเหมือนปีที่ผ่านๆมาก่อนโควิด\n\n@@@@ ประกาศสถานเอกอัครราชทูต ณ กรุงแคนเบอร์รา เรื่อง การแต่งตั้งกงสุลกิตติมศักดิ์ ณ นครเมลเบิร์น และการเปิดทำการของสถานกงสุลกิตติมศักดิ์ ณ นครเมลเบิร์น รัฐวิกตอเรีย ตามที่สถานกงสุลใหญ่กิตติมศักดิ์ ณ นครเมลเบิร์น ได้ปิดทำการชั่วคราวลงตั้งแต่วันที่ 28 พฤษภาคม 2564 นั้น สถานเอกอัครราชทูต ณ กรุงแคนเบอร์รา ขอแจ้งว่า เมื่อวันที่ ๑๕ กันยายน 2565 นางเทสซา\n\nซัลลิวัน (Ms. Tessa Sullivan) ได้รับแต่งตั้งให้ดำรงตำแหน่งกงสุลกิตติมศักดิ์ ณ นครเมลเบิร์น ซึ่งมีเขตกงสุลครอบคลุมรัฐวิกตอเรีย โดยที่ทำการของสถานกงสุลกิตติมศักดิ์ ณ นครเมลเบิร์น แห่งใหม่นี้มีรายละเอียดที่สามารถติดต่อราชการได้ ดังนี้\n\nที่อยู่: Level 5, 163 Eastern Rd, South Melbourne, Victoria 3205 หมายเลขโทรศัพท์: 03 9123 6366 อีเมล์: Tessa@thaiconsulatemelbourne.com เว็บไซต์ : https://www.thaiconsulatemelbourne.com/ ตั้งแต่วันที่ ๑๕ กันยายน ๒๕๖๕ เป็นต้นไป สถานเอกอัครราชทูต ณ กรุงแคนเบอร์รา ขอเรียนว่า ผู้ที่ประสงค์จะขอรับบริการด้านหนังสือเดินทาง เอกสารการเดินทาง การตรวงจลงตรา งานนิติกรณ์และรับรองเอกสาร และการจดทะเบียน จะต้องติดต่อขอรับบริการที่สถานเอกอัครราชทูต ณ กรุงแคนเบอร์รา โดยสามารถตรวจสอบข้อมูลเกี่ยวกับเอกสารและขั้นตอนการขอรับบริการได้ที่เว็บไซต์สถานเอกอัครราชทูตฯ http://canberra.thaiembassy.org\n\n@@@@ เมื่อวันศุกร์ที่ 9 กันยายน 2565 นางสาวบุษฎี สันติพิทักษ์ เอกอัครราชทูต ณ กรุงแคนเบอร์รา ได้ลงนามในสมุดถวายความอาลัยเนื่องในการเสด็จสวรรคตของสมเด็จพระราชินีนาถเอลิซาเบธที่ 2 ณ ทำเนียบผู้สำเร็จราชการแทนพระองค์ฯ และต่อมา เมื่อวันเสาร์ที่ 10 กันยายน 2565 เอกอัครราชทูตฯ ได้เดินทางไปร่วมพิธีเพื่อวางพวงหรีดถวายความอาลัยด้วย ณ The Queen’s Terrace อาคารรัฐสภา กรุงแคนเบอร์รา ในการนี้ พลเอก David John Hurley ผู้สำเร็จราชการแทนพระองค์ประจำเครือรัฐออสเตรเลีย นาย Anthony Albanese นายกรัฐมนตรี คณะรัฐมนตรี ผู้นำพรรคฝ่ายค้าน และคณะทูตได้ร่วมพิธีดังกล่าวด้วย\n\nเอกอัครราชทูต ณ กรุงแคนเบอร์รา ได้เดินทางไปร่วมพิธีเพื่อวางพวงหรีดถวายความอาลัยเนื่องในการเสด็จสวรรคตของสมเด็จพระราชินีนาถเอลิซาเบธที่ 2 ณ The Queen’s Terrace อาคารรัฐสภา กรุงแคนเบอร์รา เมื่อวันเสาร์ที่ 10 กันยายน 2565\n\n@@@@ เมื่อวันที่ 12 กันยายน 2565 นางหัทยา คูสกุล กงสุลใหญ่ ณ นครซิดนีย์ ได้ไปลงนามในสมุดถวายความอาลัยต่อการสวรรคตของสมเด็จพระราชินีนาถเอลิซาเบธ ที่ 2 แห่งสหราชอาณาจักร ณ Government House รัฐนิวเซาท์เวลส์ โดยมี Colonel Michael Miller, RFD เลขานุการผู้สำเร็จราชการรัฐนิวเซาท์เวลส์ ให้การต้อนรับ ในโอกาสนี้ กงสุลใหญ่ฯ และรองกงสุลใหญ่ฯ ได้วางดอกไม้แสดงความอาลัยร่วมกับประชาชนชาวออสเตรเลีย ณ บริเวณรั้วของ Government House ด้วย\n\nนางหัทยา คูสกุล กงสุลใหญ่ ณ นครซิดนีย์ ได้ไปลงนามในสมุดถวายความอาลัยต่อการสวรรคตของสมเด็จพระราชินีนาถเอลิซาเบธ ที่ 2 แห่งสหราชอาณาจักร ณ Government House รัฐนิวเซาท์เวลส์ เมื่อวันที่ 12 กันยายน 2565\n\n@@@@ สถานกงสุลใหญ่ ณ นครซิดนีย์ จัดให้บริการกงสุลสัญจรที่เมือง Coffs Harbour เมื่อวันเสาร์ที่ 10 กันยายน 2565 ขอขอบคุณประชาชนจากเมือง Coffs Harbour และเมืองต่าง ๆ ที่ได้สนับสนุนการประชาสัมพันธ์และให้การต้อนรับอย่างอบอุ่น ในโอกาสดังกล่าว นางหัทยา คูสกุล กงสุลใหญ่ ณ นครซิดนีย์ และกงสุลสรียา ปัญญาดี ได้เข้าพบนาง Sally Townley รองนายกเทศมนตรีเมือง Coffs Harbour เพื่อกระชับความสัมพันธ์ระหว่างชุมชนไทยกับเมือง Coffs Harbour โดยได้หารือถึงบทบาทของชุมชนไทยต่อการเสริมสร้างความหลากหลายทางวัฒนธรรมของเมือง Coffs Harbour การเข้าร่วมในกิจกรรมต่าง ๆ ของเมือง ตลอดจนโครงการของรัฐบาลท้องถิ่นในการช่วยเสริมทักษะด้านภาษาอังกฤษเพื่อประกอบอาชีพ สำหรับชาวต่างชาติที่ย้ายมาอยู่อาศัย ทั้งนี้ กงสุลใหญ่ได้ขอความร่วมมือเมือง Coffs Harbour ประสานข้อมูลกับสถานกงสุลใหญ่ฯ เกี่ยวกับบริการต่างๆ ที่เป็นประโยชน์ต่อชุมชนไทย รวมทั้งสามารถแจ้งสถานกงสุลใหญ่ฯ ในกรณีที่มีคนไทยประสบปัญหาหรือได้รับความเดือดร้อน\n\nนางหัทยา คูสกุล กงสุลใหญ่ ณ นครซิดนีย์ ได้เข้าพบนาง Sally Townley รองนายกเทศมนตรีเมือง Coffs Harbour เพื่อกระชับความสัมพันธ์และได้หารือถึงบทบาทของชุมชนไทยกับเมือง Coffs Harbour ด้วย เมื่อวันศุกร์ที่ 10 กันยายน 2565\n\n@@@@ นางหัทยา คูสกุล กงสุลใหญ่ ณ นครซิดนีย์ และทีมงานกงสุลสัญจรได้พบปะแลกเปลี่ยนข้อคิดเห็นกับชุมชนชาวไทย ที่ ร้าน Memory Thai เมือง Coffs Harbour ในโอกาสนี้ กงสุลใหญ่ได้รับทราบข้อมูลเกี่ยวกับ กลุ่มไทยภาคี Thai Pakie คือ กลุ่มคนไทยในเมือง Coffs Harbour ที่ร่วมกันก่อตั้งมานาน มีผลงานเป็นที่รู้จัก และมีบทบาทในการเสริมสร้างความหลากหลายทางวัฒนธรรมของเมือง Coffs Harbour ไทยภาคี หมายถึง การมีส่วนร่วมของคนไทย ได้ก่อตั้งขึ้นเมื่อวันที่ 2 กรกฏาคม 2555 วัตถุประสงค์ การส่งเสริมศิลปะ วัฒนธรรมไทย เช่น การแสดงนาฏศิลป์ไทย การแกะสลัก ผักและผลไม้ เป็นตัวแทนคนไทยร่วมงานในชุมชน การรวมตัวของคนไทยในชุมชุนช่วยเหลือในกรณีคนในกลุ่มต้องการความช่วยเหลือ ลูกหลานคนไทยได้มีกิจกรรมร่วม โดยมีออกร้านอาหารไทย การซ้อมรําในงานชุมชนต่างๆ งานการกุศล โดยการจัด Gala dinner เงินบางส่วนบริจาคโรงพยาบาลสงฆ์ เป็นต้น มีคนไทยในเมือง Coffs Harbour เข้าร่วมรับประทานอาหาร 25 คนทั้งรวมทั้งเจ้าหน้าที่กงสุลสัญจรด้วย กงสุลใหญ่ ณ นครซิดนีย์ ได้ถือโอกาสให้กำลังใจและให้ข้อชื้แนะให้จัดตั้งสมาคมให้ถูกต้องตามหลักการซึ่งทางหน่วยราชการสามารถสนับสนุนช่วยเหลือเพื่อให้ได้เนื้องานที่มีประสิทธิภาพดียิ่งขึ้นๆไป นายชัยณรงค์ ภิญโญกิจอนันต์ ตัวแทนของกลุ่มไทยภาคี ได้กล่าวคำขอบคุณแทนชาวไทยในเมือง Coffs Harbour ที่จัดให้มีกิจกรรมกงสุลสัญจรขึ้นและคำแนะนำในการจัดตั้งสมาคมตลอดจนแผนการดำเนินการจัดกิจกรรมในชุมนุมชนในโอกาสต่อไป\n\nกงสุลใหญ่ ณ นครซิดนีย์ และทีมงานกงสุลสัญจรได้พบปะแลกเปลี่ยนข้อคิดเห็นกับชุมชนชาวไทย ที่ ร้าน Memory Thai เมือง Coffs Harbour และได้รับทราบข้อมูลเกี่ยวกับ กลุ่มไทยภาคี พร้อมจะสนับสนุนให้ความช่วยเหลือในกิจกรรมเพื่อชุมชนในโอกาสต่อไป\n\n@@@@ รองกงสุลใหญ่ฯ นายชาลี กาญจนกุญชร มอบถ้วยรางวัล 2022 Royal Thai Consulate-General Cup แก่ทีม Muay U ACT ผู้ชนะการแข่งขันมวยไทยรายการ Siam 2 Sydney เมื่อวันเสาร์ที่ 10 กันยายน ที่ Sokol Sydney, Frenchs Forest การแข่งขันมวยไทย Siam 2 Sydney จัดขึ้นทุกปีโดยมีนาย Andrew Parnham, Muaythai Australia NSW President และทีมงานเป็นผู้จัด โดยในปีนี้มีทีมนักมวยเข้าร่วมทั้งหมด 18 ทีม ทั้งนี้ การแข่งขันครั้งนี้นับเป็นอีกหนึ่งกิจกรรมที่ภาคประชาชนร่วมเฉลิมฉลองโอกาสครบรอบ 70 ปี ความสัมพันธ์ทางการทูตระหว่างไทยและออสเตรเลียด้วย การแข่งขันมวยไทยรายการใหญ่ครั้งต่อไปคือ Muaythai Australia National Championships ซึ่งจะมีขึ้นระหว่างวันที่ 8 – 9 ตุลาคม 2565 ที่ Gold Coast\n\nรองกงสุลใหญ่ฯ นายชาลี กาญจนกุญชร มอบถ้วยรางวัล 2022 Royal Thai Consulate-General Cup แก่ทีม Muay U ACT ผู้ชนะการแข่งขันมวยไทยรายการ Siam 2 Sydney เมื่อวันเสาร์ที่ 10 กันยายน ที่ Sokol Sydney, Frenchs Forest\n\n@@@@ กงสุลใหญ่ ณ นครซิดนีย์ นางหัทยา คูสกุล เข้าร่วมงานแถลงข่าวเปิดตัวการแข่งขัน Sydney Thailand Premier League 2022 ซึ่งจัดขึ้นในช่วงบ่ายวันอาทิตย์ที่ 11 กันยายน 2565 ที่ร้าน Mr B’s โดยกงสุลใหญ่ได้กล่าวอวยพรทีมงานชมรม Sydney Thailand FA ให้จัดงานประสบความสำเร็จลุล่วงตามเป้าหมาย การแข่งขันครั้งนึ้เป็นการแข่งขันฟุตบอลสนามหญ้า 7 คน มีทีมเข้าร่วมทั้งหมด 12 ทีม โดยจะเริ่มแข่งในวันที่ 18 กันยายน ถึงวันที่ 23 ตุลาคม ทุกวันอาทิตย์ ที่ Lansvale United Sports Club สามารถติดตามข่าวสารและผลการแข่งขันได้ที่เพจ Sydney Thailand FA\n\nกงสุลใหญ่ ณ นครซิดนีย์ เข้าร่วมงานแถลงข่าวเปิดตัวการแข่งขัน Sydney Thailand Premier League 2022 ได้กล่าวอวยพรทีมงานชมรม Sydney Thailand FA ให้จัดงานประสบความสำเร็จลุล่วงตามเป้าหมาย เมื่ออาทิตย์ที่ 11 กันยายน 2565 ที่ร้าน Mr B’s\n\nไตรภพ ซิดนีย์\n\ntripope@hotmail.com",
    "\"สุริยะ\" เตรียมบินออสเตรเลียเจรจาคิงส์เกต": "“สุริยะ” แจง ครม.ไม่มีการอนุมัติงบเพิ่มสู้คดีคิงส์เกต เป็นเพียงการขยายกรอบเวลา ยอมรับหารือแนวทาง “วิษณุ” เน้นการเจรจา มั่นใจไร้ปัญหา เตรียมบินออสเตรเลียวันพรุ่งนี้\n\nนายสุริยะ จึงรุ่งเรืองกิจ รัฐมนตรีว่าการอุตสาหกรรม ระบุถึงกรณีที่มีรายงานข่าวว่าที่ประชุมคณะรัฐมนตรีมีมติเห็นชอบการอนุมัติงบประมาณเพิ่มเพื่อต่อสู้คดีกับบริษัทคิงส์เกต ในคดีเหมืองทองอัครา\n\nโดยชี้แจงว่า ในที่ประชุมครม.ไม่มีการอนุมัติงบเพิ่มเติมแต่อย่างใด ซึ่งเป็นข้อมูลที่คาดเคลื่อน เป็นเพียงงบเดิมที่มีการขยายกรอบระยะเวลาการสู้คดี เนื่องจากการเจรจายังไม่สิ้นสุด จึงขอชี้แจ้งว่า ไม่ได้มีการเพิ่มงบในการสู้คดีแต่อย่างใด\n\nส่วนแนวทางในการสู้คดีนั้น นายสุริยะ ระบุว่ายังคงเหมือนเดิม โดยขณะนี้ยังมั่นใจว่าการเจรจากับบริษัทคิงส์เกตจะเป็นไปด้วยดี และเชื่อมั่นว่าจะไม่มีปัญหา พร้อมยอมรับว่า ได้มีการปรึกษากับนายวิษณุ เครืองาม รองนายกรัฐมนตรีฝ่ายกฎหมาย โดยได้ให้แนวทางที่เน้นไปที่การเจรจา และในวันพรุ่งนี้ ตนจะเดินทางไปที่ประเทศออสเตรเลีย เพื่อเจรจาเพิ่มเติม กับผู้บริหารของบริษัทคิงส์เกต พร้อมย้ำว่า ทิศทางการเจรจาคาดการณ์ว่าน่าจะเป็นไปด้วยดี\n\nFacebook : https://www.facebook.com/innnews.co.th\n\nTwitter : https://twitter.com/innnews\n\nYoutube : https://www.youtube.com/c/INNNEWS_INN\n\nTikTok : https://www.tiktok.com/@inn_news\n\nLINE Official Account : @innnews",
    "มวลดอกไม้เบ่งบาน ในกรุงแคนเบอร์รา ประเทศออสเตรเลีย": "\n\n\n\nหมู่มวลดอกไม้สีขาวพากันผลิดอกบานสะพรั่งริมทะเลสาบเบอร์ลีย์ กริฟฟิน ในกรุงแคนเบอร์รา เมืองหลวงของออสเตรเลีย หลังเริ่มเข้าสู่ฤดูใบไม้ผลิในเดือนกันยายน ดึงดูดผู้คนให้ออกมาทำสารพัดกิจกรรมท่ามกลางอากาศอันอบอุ่น\n\n\n\n\n\nขอบคุณที่มา : xinhuathai\n\n",
    "แคนาดา นิวซีแลนด์ ออสเตรเลีย รับรอง ‘คิงชาร์ลส์’ เป็นองค์ประมุขแห่งรัฐ": "แคนาดา นิวซีแลนด์ ออสเตรเลีย รับรอง ‘คิงชาร์ลส์’ เป็นองค์ประมุขแห่งรัฐ\n\nประเทศแคนาดา นิวซีแลนด์ และออสเตรเลีย 3 ชาติในเครือจักรภพประกาศรับรอง กษัตริย์ชาร์ลส์ที่ 3 ที่เพิ่งเสด็จขึ้นครองสิริราชสมบัติขึ้นเป็นประมุขแห่งรัฐแล้ว ในงานพิธีที่จัดขึ้นในเมืองหลวงของทั้ง 3 ประเทศดังกล่าว โดยที่กรุงออตตาวา แคนาดา จัดงานขึ้นเมื่อวันที่ 10 กันยายน ขณะที่ในกรุงเวลลิงตัน ประเทศนิวซีแลนด์ รวมทั้งกรุงแคนเบอร์รา ประเทศออสเตรเลีย มีการจัดงานขึ้นในวันที่ 11 กันยายน\n\nนายจัสติน ทรูโด นายกรัฐมนตรีแคนาดา และนางแมรี ไซมอน ผู้สำเร็จราชการแทนพระองค์ของสมเด็จพระราชินีนาถเอลิซาเบธที่ 2 ประจำเครือรัฐแคนาดา ได้ทำการลงนามรับรองสถานะประมุขแห่งรัฐ ของกษัตริย์ชาร์ลส์ที่ 3 หลังเสร็จสิ้นการประชุมคณะรัฐมนตรี\n\nจากนั้นได้มีการประกาศถึงการขึ้นครองราชย์ของกษัตริย์ชาร์ลส์ที่ 3 ทั้งในภาษาอังกฤษ และฝรั่งเศส ซึ่งเป็นภาษาประจำชาติของประเทศแคนาดา และจบลงด้วยคำกล่าวว่า ขอให้พระองค์ทรงพระเจริญ หลังจากนั้นมีการยิงสลุต 21 นัดเพื่อเทิดพระเกียรติ ตามด้วยการบรรเลงเพลง “ก็อต เซฟ เดอะ คิง”\n\nด้านประเทศนิวซีแลนด์ก็ได้ประกาศรับรองว่ากษัตริย์ชาร์ลส์เป็นประมุขแห่งรัฐแล้วเช่นกัน ในงานที่จัดขึ้นที่อาคารรัฐสภาในกรุงเวลลิงตัน นางจาซินดา อาร์เดิร์น นายกรัฐมนตรีนิวซีแลนด์ระบุว่า ชาวนิวซีแลนด์รับรู้ถึงการเสด็จขึ้นครองราชย์ของกษัตริย์ชาร์ลส์ที่ 3 หลังการสวรรคตของสมเด็จพระราชินีนาถเอลิซาเบธที่ 2 กษัตริย์ชาร์ลส์ทรงแสดงถึงความห่วงใยต่อประเทศนิวซีแลนด์อย่างสม่ำเสมอ และความสัมพันธ์ระหว่างนิวซีแลนด์และพระองค์เป็นความสัมพันธ์ที่มีค่าสำหรับประชาชนชาวนิวซีแลนด์\n\nเช่นเดียวกับประเทศออสเตรเลีย นายเดวิด เฮอร์ลีย์ ผู้สำเร็จราชการแทนพระองค์ของสมเด็จพระราชินีนาถเอลิซาเบธที่ 2 ประจำเครือรัฐออสเตรเลีย ประกาศถึงการขึ้นครองราชย์ของกษัตริย์ชาร์ลส์ที่ 3 จากนั้นมีการยิงปืนสลุตเพื่อเป็นเกียรติให้กับพระองค์ 21 นัด\n\nก่อนหน้านี้ นายแอนโทนี อัลบานีส นายกรัฐมนตรีออสเตรเลียกล่าวว่าจะเดินทางไปร่วมพระราชพิธีพระบรมศพของสมเด็จพระราชินีนาถเอลิซาเบธที่ 2 ที่จะมีขึ้นในเวสมินสเตอร์แอบบีย์ กรุงลอนดอน ประเทศอังกฤษ ในวันที่ 19 กันยายน นายอัลบานีสยังระบุด้วยว่า ออสเตรเลียจะอาสานำผู้นำประเทศสมาชิกหมู่เกาะแปซิฟิกทั้ง 10 ประเทศเพื่อร่วมงานพระราชพิธีพระบรมศพอีกด้วย\n\nทั้งนี้ กษัตริย์อังกฤษถือเป็นประมุขแห่งรัฐของประเทศในเครือประเทศจักรภพกว่า 14 ประเทศ อาทิ นิวซีแลนด์ ออสเตรเลีย และแคนาดา ถึงแม้ว่าบทบาทหน้าที่ส่วนใหญ่จะเป็นเพียงพิธีการเป็นเท่านั้นก็ตาม",
    "เจสัน ยัง ตอบข่าวลือ จะไม่กลับเมืองไทยอีกเลย จริงไหม หลังไปเป็นตำรวจที่ออสเตรเลีย": "เจสัน ยัง เริ่มต้นชีวิตใหม่ที่ออสเตรเลีย ทำงานเป็นตำรวจ พร้อมเผยหลังคนลือกันไป ว่าเจสัน ยัง จะไม่กลับเมืองไทยอีกเลย เรื่องจริงหรือเปล่า\n\nชีวิตกำลังไปได้ดีทีเดียว กับนักแสดงหนุ่ม เจสัน ยัง ที่ตอนนี้ได้เริ่มอีกเส้นทางของชีวิต ด้วยการเป็นตำรวจที่ออสเตรเลีย สังกัดกรมตำรวจเเห่งรัฐควีนส์เเลนด์ ซึ่งหนุ่มเจสันมีคุณพ่อเป็นคนออสเตรเลีย และเจสันยอมรับว่า การเป็นตำรวจนั้นเป็นความฝันตั้งแต่เด็ก ช่วงนี้ก็ขอพักงานแสดงไปก่อน\n\nอย่างไรก็ตาม กลับมีข่าวลือหนาหูว่าหนุ่มเจสันจะย้ายไปอยู่ที่ออสเตรเลียถาวร และไม่กลับมาที่ไทย ซึ่งได้มีคนไปถามเจสันเรื่องนี้ตรง ๆ และเจสันก็ตอบว่า ที่ข่าวว่าตนจะไม่กลับมาที่ไทยนั้น เป็นการนั่งเทียนเขียนของนักข่าว เอาสนุก เอายอดไลก์ ตนไม่เคยพูดอย่างนั้น ตนรักเมืองไทย และเมืองไทยคือบ้านเกิดเมืองนอนของตน ตนจะกลับเมื่อไรก็ได้ แบบนี้เหมือนเขียนให้ร้ายกัน เหมือนตอนที่บวชก็บอกว่าตนจะบวชตลอดชีวิต ซึ่งตอนนั้นเป็นแค่การบวชโดยไม่มีกำหนดสึกเท่านั้น\n\nงานนี้แฟนคลับก็สบายใจได้ ว่าจะได้เห็นหนุ่มเจสันกลับมาเมืองไทยแน่นอน แต่จะกลับมาตอนไหนนั้น ยังให้คำตอบไม่ได้เหมือนกันจ้า",
    "“อนุชา” หารือเอกอัครราชทูตออสเตรเลียฯ ยืนยันสนับสนุนการทำงานเพื่อประโยชน์ของประเทศและประชาชนของทั้งสองเป็นสำคัญ": "วันนี้ (5 ก.ย.) 09.00 น. ณ ห้องรับรอง 1 ตึกบัญชาการ 1 ทำเนียบรัฐบาล นางสาวแอนเจลา เจน แม็กดอนัลด์ (Ms. Angela Jane Macdonald) เอกอัครราชทูตเครือรัฐออสเตรเลียประจำประเทศไทย เข้าเยี่ยมคารวะ นายอนุชา บูรพชัยศรี รองเลขาธิการนายกรัฐมนตรีฝ่ายการเมือง ปฏิบัติหน้าที่โฆษกประจำสำนักนายกรัฐมนตรี เพื่อแนะนำตัว สรุปสาระสำคัญการหารือ ดังนี้นายอนุชาฯ กล่าวต้อนรับเอกอัครราชทูตฯ และเป็นเกียรติที่ได้ให้การต้อนรับเอกอัครราชทูตฯ ในวันนี้ ทราบว่าเป็นครั้งแรกที่เอกอัครราชทูตได้เดินทางมายังทำเนียบรัฐบาล ซี่งเอกอัครราชทูตฯ ชื่นชม และทราบดีว่ารองเลขาธิการนายกรัฐมนตรีฯ มีภารกิจมาก ซึ่งถือโอกาสนี้แสดงความยินดีที่รองเลขาธิการนายกรัฐมนตรีได้รับหน้าที่โฆษกประจำสำนักนายกรัฐมนตรีอีกตำแหน่ง โดยทั้งสองฝ่ายได้กล่าวถึงผลลัพธ์และความสำเร็จของการประชุมระหว่างหน่วยงานต่างๆ ของทั้งสองประเทศในช่วงที่ผ่านมา และที่จะมีขึ้นอย่างต่อเนื่องในอนาคตอันใกล้นี้ ซึ่งเชื่อมั่นว่าผลสำเร็จจากการประชุมจะทำให้เป็นการขยายการพัฒนาการความร่วมมือระหว่างกันในด้านต่าง ๆเอกอัครราชทูตฯ ได้สอบถามถึงสถานการณ์ทางการเมืองของประเทศไทย ซึ่งรองเลขาธิการนายกรัฐมนตรีฝ่ายการเมืองกล่าวว่า พลเอก ประยุทธ์ จันทร์โอชา รัฐมนตรีว่าการกระทรวงกลาโหม เคารพและปฏิบัติตามคำสั่งศาลรัฐธรรมนูญ โดยได้หยุดปฎิบัติหน้าที่นายกรัฐมนตรี ตั้งแต่เมื่อวันที่ 24 ส.ค. 65 แต่ยังปฏิบัติหน้าที่ในคณะรัฐมนตรีในฐานะรัฐมนตรีว่าการกระทรวงกลาโหม อย่างไรก็ดี ขณะนี้ทางคณะทำงานฝ่ายกฎหมายพลเอก ประยุทธ์ ฯ ได้ส่งเอกสารชี้แจงศาลรัฐธรรมนูญเป็นที่เรียบร้อยแล้ว ส่วนระยะเวลาในการพิจารณาคงไม่สามารถตอบได้ เนื่องจากเป็นอำนาจและการพิจารณาของศาลฯในส่วนของความสัมพันธ์ทวิภาคีระหว่างไทย-ออสเตรเลีย นั้น เอกอัครราชทูตฯ กล่าวว่ารัฐบาลใหม่ ของออสเตรเลียให้ความสำคัญกับภูมิภาคเอเชียตะวันออกเฉียงใต้ ถือว่าเป็นภูมิภาคที่มีผลต่อบริบท และมีความสำคัญต่อการกำหนดยุทธศาสตร์ ทั้งนี้ เอกอัครราชทูตได้กล่าวว่า รัฐบาลออสเตรเลียให้ความสำคัญกับประเด็นเรื่อง สิ่งแวดล้อม การปล่อยก๊าซเรือนกระจก ระบบเศรษฐกิจหมุนเวียน ซึ่งในโอกาสนี้ รองเลขาธิการนายกรัฐมนตรีฯ กล่าวว่าสอดคล้องอย่างมากกับการกำหนดนโยบายของไทยที่ให้ความสำคัญกับ โมเดลเศรษฐกิจ BCG รวมถึงสอดคล้องกับการกำหนดหัวข้อหลักในการจัดการประชุมเอเปค “Open. Connect. Balance.” ที่ประเทศไทยจะเป็นเจ้าภาพในเดือนพฤศจิกายนนี้ในโอกาสนี้ ทั้งสองฝ่ายยังได้หารือกันในประเด็นที่เป็นประโยชน์กับทั้งสองประเทศอีก เช่น พลังงาน และการศึกษา โดยรองเลขาธิการนายกรัฐมนตรีฯ ได้กล่าวว่าหากเอกอัครราชทูตมีข้อติดขัดประการใดในการทำงานพร้อมที่จะอำนวยความสะดวกโดยเฉพาะอย่างยิ่งประเด็นที่เป็นประโยชน์กับประเทศ และประชาชนของทั้งสองฝ่าย",
    "พิสูจน์ความแกร่ง Next-Gen Ranger Raptor ในออสเตรเลีย ที่สุดของรถกระบะ": "ติดตามเราได้ทาง",
    "แก้ขาดแรงงาน! ออสซี่ขยายเพดานรับผู้อพยพเพิ่มอีก 3.5 หมื่นคน": "แก้ขาดแรงงาน! ออสซี่ขยายเพดานรับผู้อพยพเพิ่มอีก 3.5 หมื่นคน\n\nรัฐบาลออสเตรเลียประกาศเมื่อวันที่ 2 กันยายนว่า จะเพิ่มจำนวนการรับผู้อพยพแบบถาวรอีก 35,000 คน เป็นจำนวนรวม 195,000 คน ในปีงบประมาณปัจจุบัน หลังประเทศกำลังประสบปัญหาแรงงานขาดแคลนอย่างหนัก\n\nโดย แคลร์ โอนีล รัฐมนตรีกระทรวงกิจการภายในของออสเตรเลีย ประกาศแผนการเพิ่มการเปิดรับแรงงานอพยพดังกล่าวประจำปีงบประมาณนี้ที่จะสิ้นสุดลงในวันที่ 30 พฤษภาคม 2566 ในระหว่างการประุมสุดของผู้แทนรัฐบาล สหภาพแรงงาน ภาคธุรกิจและอุตสาหกรรม เพื่อรับมือกับปัญหาการขาดแคลนแรงงานของออสเตรเลีย อันมีสาเหตุหลักมาจากสถานการณ์แพร่ระบาดของโรคโควิด-19\n\nโอนีลกล่าวเพิ่มเติมว่า ในช่วง 2 ปีที่ผ่านมา พยาบาลต้องทำงาน 2-3 กะต่อวัน เที่ยวบินถูกยกเลิกเพราะพนักงานสายการบินไม่เพียงพอ ผลไม้ถูกทิ้งให้เน่าคาต้นเพราะขาดแรงงานที่จะมาเก็บผลผลิต และแรงงานฝีมือส่วนใหญ่เลือกที่จะย้ายไปอยู่แคนาดา เยอรมัน หรืออังกฤษ มากกว่าที่จะย้ายมาตั้งถิ่นฐานในออสเตรเลีย\n\nโอนีลได้วิจารณ์กระบวนการขอสถานะผู้อพยพเข้าเมืองของออสเตรเลียว่า “ซับซ้อนอย่างมาก” โดยมีวีซ่ามากถึงกว่า 70 โปรแกรม และออสเตรเลียจะจัดตั้งคณะกรรมาธิการในการปรับปรุงโครงการรับผู้อพยพใหม่ เพื่อให้ตอบสนองต่อประโยชน์ของประเทศ\n\nออสเตรเลียเป็นหนึ่งในประเทศที่ได้กำหนดขั้นตอนการเข้าประเทศช่วงโควิด-19 อย่างที่รัดกุมที่สุดประเทศหนึ่ง และเพิ่งเริ่มผ่อนคลายมาตรการคุมเข้ม รวมถึงเปิดรับแรงงานฝีมือเข้าประเทศตั้งแต่เดือนธันวาคม 2564"
}