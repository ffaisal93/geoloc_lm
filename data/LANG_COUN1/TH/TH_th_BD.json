{
    "ข่าวเรือล่มในบังกลาเทศ ตาย-สูญหายจำนวนมาก": "เรือล่ม วันนี้ (26 ก.ย. 65) สำนักข่าวเอพีรายงานว่า ทางการท้องถิ่นของบังกลาเทศ เปิดเผยว่า เกิดอุบัติเหตุเรือล่มในเขตปัญจการ์ ทางตอนเหนือของบังกลาเทศ เมื่อวานนี้ ทำให้มีผู้เสียชีวิตไปอย่างน้อย 24 คน โดยในจำนวนนี้ เป็นผู้หญิง 12 คน และเด็กอีก 8 คน นอกจากนั้น ยังมีผู้สูญหายอีกเกือบ 20 คน ซึ่งเจ้าหน้าที่กู้ภัยกำลังค้นหาอย่างต่อเนื่อง และผู้โดยสารจำนวนมากสามารถว่ายขึ้นฝั่งได้โดยเรือโดยสารลำนี้ บรรทุกผู้โดยสารประมาณ 100 คน ซึ่งส่วนใหญ่เป็นผู้แสวงบุญที่ไปร่วมฉลองงานเทศกาล \"มหาลายา\" ที่วัดของชาวฮินดูทางเจ้าหน้าที่ตำรวจเผยว่า เรือลำดังกล่าวพลิกคว่ำในช่วงบ่ายขณะเดินทางกลับจากวัดฮินดู ที่อีกฟากหนึ่งของแม่น้ำคาราโตอาทั้งนี้ ทางการได้ตั้งคณะทำงานชุดพิเศษเพื่อสอบสวนในเรื่องนี้ ซึ่งนับเป็นอุบัติเหตุทางน้ำครั้งเลวร้ายที่สุดในรอบกว่า 1 ปีของบังกลาเทศ ซึ่งในแต่ละปี อุบัติเหตุทางเรือในบังกลาเทศ ได้คร่าชีวิตผู้คนไปหลายร้อยคน เนื่องจากขาดมาตรฐานด้านความปลอดภัยก่อนหน้านี้เมื่อเดือนเมษายน 2564 เกิดอุบัติเหตุเรือโดยสารชนเรือกับขนส่งสินค้ากลางแม่น้ำสายหนึ่งในกรุงธากา จนทำให้มีผู้เสียชีวิตไป 34 คน",
    "สลด เรือผู้แสวงบุญชาวบังกลาเทศล่มในแม่น้ำ ดับอย่างน้อย 24 ศพ": "",
    "ข่าวเรือโดยสารล่มในบังกลาเทศ ตาย-สูญหายจำนวนมาก": "เกิดอุบัติเหตุเรือโดยสารล่มในบังกลาเทศ ทำให้มีผู้เสียชีวิต และสูญหายเป็นจำนวนมากทางการท้องถิ่นของบังกลาเทศ เปิดเผยว่า จากอุบัติเหตุเรือล่มในเขตปัญจการ์ (Panchagarh) ทางตอนเหนือของบังกลาเทศ เมื่อวานนี้ ทำให้มีผู้เสียชีวิตไปอย่างน้อย 25 คน โดยในจำนวนนี้ เป็นผู้หญิง 20 คน และเด็กอีก 8 คน นอกจากนั้น ยังมีผู้สูญหายอีกเกือบ 20 คน ซึ่งเจ้าหน้าที่กู้ภัยกำลังค้นหาอย่างต่อเนื่อง ทั้งนี้ ก่อนเกิดเหตุเรือโดยสารลำนี้บรรทุกผู้โดยสารมากกว่า 70 คน ซึ่งส่วนใหญ่เป็นผู้แสวงบุญที่ไปร่วมฉลองงานเทศกาลมหาลายา (Mahalaya) ที่วัดของชาวฮินดู โดยทางการได้ตั้งคณะทำงานชุดพิเศษเพื่อสอบสวนในเรื่องนี้ ซึ่งนับเป็นอุบัติเหตุทางน้ำครั้งเลวร้ายที่สุดในรอบกว่า 1 ปี ของบังกลาเทศ ในแต่ละปี อุบัติเหตุทางเรือในบังกลาเทศได้คร่าชีวิตผู้คนไปหลายร้อยคน เนื่องจากขาดมาตรฐานด้านความปลอดภัย โดยเมื่อเดือนเมษายนปีที่แล้ว เกิดอุบัติเหตุเรือโดยสารชนเรือขนส่งสินค้ากลางแม่น้ำสายหนึ่งในกรุงธากา จนทำให้มีผู้เสียชีวิตไป 34 คน",
    "บังกลาเทศไม่ใช่ศัตรู แต่ก็ไม่ใช่มิตรสำหรับพม่า โดย ลลิตา หาญวงษ์": "พม่ามีพรมแดนที่ติดกับบังกลาเทศยาว 271 กิโลเมตร แม้จะเป็นพรมแดนที่สั้น เมื่อเทียบกับเขตแดนระหว่างไทยกับพม่าที่ยาวกว่า 2,400 กิโลเมตร แต่บังกลาเทศก็มีความสำคัญอย่างยิ่งสำหรับพม่า โดยเฉพาะในทางภูมิรัฐศาสตร์ เพราะบังกลาเทศมีชายแดนทางตอนเหนือใกล้กับเนปาล ภูฏาน และอินเดีย และทั้งสองประเทศยังเป็นส่วนหนึ่งของกรอบความร่วมมือทางเศรษฐกิจแห่งอ่าวเบงกอล หรือ The Bay of Bengal Initiative for Multi-Sectoral Technical and Economic Cooperation (BIMSTEC)\n\nเรียกได้ว่าบังกลาเทศเป็นตัวเชื่อมระหว่างอาเซียนทั้งภูมิภาคกับเอเชียใต้ทั้งหมด และที่ผ่านมาบังกลาเทศก็พยายามเข้าหาพม่า อาเซียน และจีนมากขึ้น เพราะต้องการลดการพึ่งพาอินเดียลง เรียกว่าความสัมพันธ์ระหว่างพม่ากับบังกลาเทศเรียบง่าย ไม่หวือหวา ในส่วนของพม่า ต้องยอมรับว่าพม่าไม่ได้มองว่าบังกลาเทศมีความสำคัญสำหรับตนมากนัก ด้วยบังกลาเทศเป็นเพียงประเทศที่มีขนาดเล็ก เป็นประเทศกำลังพัฒนา และไม่ได้มีทรัพยากรที่พม่าต้องการเป็นพิเศษ และที่สำคัญเป็นประเทศของคน “เบงกาลี” (Bengali) ที่ถูกมองโดยสังคมพม่าพุทธว่าเป็นทั้งคนต่างชาติต่างศาสนา และยังเป็นแหล่งส่งออกประชากรชาวโรฮีนจา (คนพม่าจำนวนมากยังเรียกชาวโรฮีนจาว่า “เบงกาลี” เพราะเชื่อว่าเป็นผู้อพยพมาจากบังกลาเทศ ไม่ใช่ประชากรที่อยู่ในรัฐยะไข่มาแต่เดิม) ทำให้ทัศนคติของพม่าที่มีต่อบังกลาเทศไม่ค่อยดีนัก\n\nในวันที่ 4 กันยายน รัฐบาลบังกลาเทศเรียก อ่อง จ่อ โม (Aung Kyaw Moe) เอกอัครทูตพม่าประจำกรุงดาการ์ ไปตำหนิ เนื่องจากมีกระสุนปืนครกตกเข้าไปในเขตบังกลาเทศ และยังมีเครื่องบินรบของกองทัพอากาศพม่าที่ละเมิดน่านฟ้าของบังกลาเทศ ในการหารือระหว่างเอกอัครทูตพม่ากับตัวแทนของกระทรวงต่างประเทศบังกลาเทศ ซึ่งตามรายงานข่าวคือผู้อำนวยการฝ่ายพม่า (Director of Myanmar Wing)\n\nการเรียกตัวแทนของพม่าเข้าไปตำหนิถึงกระทรวงต่างประเทศในครั้งนี้นับเป็นครั้งที่ 3 แล้วในรอบ 15 วัน (ครั้งแรกในวันที่ 21 สิงหาคม และครั้งที่ 2 ในวันที่ 28 สิงหาคม) รัฐบาลบังกลาเทศแจ้งกับเอกอัครทูตพม่าว่าตนมีความกังวลอย่างที่สุดที่การสู้รบในรัฐยะไข่ฝั่งพม่าก่อให้เกิดผลกระทบกับวิถีชีวิตของประชาชนในฝั่งบังกลาเทศ และยังเกิดกรณีที่พม่าละเมิดบูรณภาพทางดินแดนของบังกลาเทศบ่อยครั้ง รัฐบาลบังกลาเทศยังแจ้งอีกว่าการกระทำของพม่ามีผลกระทบกับความสัมพันธ์ระหว่างบังกลาเทศกับพม่าโดยตรง\n\nการสู้รบในรัฐยะไข่สะเทือนไปถึงดาการ์ ตั้งแต่กลางเดือนสิงหาคม กองทัพพม่าปูพรมโจมตีกองทัพอาระกัน (Arakan Army หรือ AA) อย่างหนัก โดยกระหน่ำยิงกองกำลังของ AA จากเฮลิคอปเตอร์ เป็นเหตุให้มีกระสุนและสะเก็ดระเบิดบางส่วนที่เข้าไปตกในเขตของบังกลาเทศ ความตึงเครียดจากกรณีการละเมิดน่านฟ้าของบังกลาเทศเกิดขึ้นมาตั้งแต่ปี 2017-2018 เมื่อกองทัพพม่าเปิดฉากโจมตีหมู่บ้านชาวโรฮีนจาในรัฐยะไข่ตอนเหนือ เป็นเหตุให้ชาวโรฮีนจานับล้านคนต้องหนีตายเข้าไปในฝั่งบังกลาเทศ และเฮลิคอปเตอร์ของพม่าก็บินวนอยู่ในเขตรอยต่อทั้งสองประเทศ เชื่อกันว่าเพื่อข่มขู่ชาวโรฮีนจาและเพื่อสำรวจว่าชาวโรฮีนจาส่วนใหญ่ได้หนีเข้าไปในเขตบังกลาเทศแล้ว ในครั้งนั้น รัฐบาลบังกลาเทศก็ใช้วิธีทางการทูตประท้วงพม่าเช่นกัน แต่ก็ไม่ได้มีแถลงการณ์ขอโทษบังกลาเทศออกมาจากรัฐบาลพม่า ที่ในขณะนั้นอยู่ภายใต้การบริหารงานของพรรค NLD แต่อย่างใด\n\nจนถึงปัจจุบัน ยังประเมินไม่ได้ว่ารัฐบาลบังกลาเทศมองว่าสถานการณ์นี้รุนแรงขนาดไหน แต่ที่แน่นอนที่สุดคือบังกลาเทศแสดงออกอย่างชัดเจนว่าไม่พอใจที่พม่ารุกร้ำเข้าไปในดินแดนของตน แม้จะเป็นเวลาเพียงเสี้ยวนาที ต่างจากไทยที่แม้จะเจอปัญหาในลักษณะเดียวกัน แต่รัฐบาลไทยไม่เคยเรียกทูตของพม่าเข้ามาตำหนิแม้แต่ครั้งเดียว ส่วนหนึ่ง เราก็อาจตีความได้ว่าไทยพยายามรักษาความสัมพันธ์ที่ดีกับกองทัพพม่าไว้ เพราะประเมินว่ากองทัพและคณะรัฐประหารจะอยู่ในอำนาจอีกนาน ในสายตาของรัฐบาลไทย ไทยจะทำเป็นก้าวร้าวหรือประณามการกระทำของพม่าอย่างโจ่งแจ้งไม่ได้ จำเป็นต้องรักษาน้ำใจซึ่งกันและกัน เพราะสถานการณ์ในพม่าล้วนมีผลกระทบกับไทยทั้งสิ้น แต่ผู้เขียนกลับมองว่ารัฐบาลไทยควรมีท่าทีกับพม่าที่แข็งกร้าวกว่านี้ อย่างน้อยที่สุดก็ดูตัวอย่างที่บังกลาเทศทำ การเรียกทูตพม่าเข้ามาตำหนิ ไม่ได้เป็นการตัดความสัมพันธ์ทางทูต แต่เป็นการกระทำตามกระบวนการที่ทุกประเทศพึงทำเมื่อถูกรุกล้ำอำนาจอธิปไตย\n\nด้วยการสู้รบระหว่างกองทัพพม่ากับ AA ที่เข้มข้นขึ้นตามลำดับ โอกาสที่การสู้รบตามแนวชายแดนพม่า-บังกลาเทศจะสิ้นสุดลงในเร็ววันนี้คงเป็นเรื่องยาก ในปัจจุบัน ชาวบ้านทางตอนเหนือของรัฐยะไข่ ในเมืองโบราณมรัค-อู (Mrauk-U) ได้รับผลกระทบอย่างหนักจากการสู้รบ มี 6 หมู่บ้านที่ประชาชนต้องหนีตายและอพยพออกจากพื้นที่ เพราะกองกำลังฝ่ายรัฐบาลพม่าปูพรมทิ้งระเบิดเพื่อหวังเผด็จศึก AA\n\nเมื่อกล่าวถึงรัฐยะไข่ทางตอนเหนือ และความตึงเครียดระหว่างพม่ากับบังกลาเทศที่เพิ่มมากขึ้น อีกประเด็นที่ต้องกล่าวถึงคือกระบวนการนำชาวโรฮีนจากลับเข้าไปในพม่า ปัจจุบันมีชาวโรฮีนจาเกือบล้านคน ที่อาศัยอยู่ในค่ายผู้อพยพ ที่ปัจจุบันมีอยู่หลายสิบแห่งเฉพาะในเมืองค๊อกซ์บาซาร์ (Cox’s Bazaar) เพียงแห่งเดียว ที่ผ่านมาคณะรัฐประหารพม่าไม่เคยให้ความร่วมมือในกระบวนการนำผู้อพยพโรฮีนจากลับสู่ถิ่นฐานเดิมในรัฐยะไข่ตอนเหนือ มีเพียงรัฐบาลคู่ขนาน NUG ที่พยายามพูดคุยกับแอ๊กทิวิสต์โรฮีนจา และยังแต่งตั้งที่ปรึกษาทางการเมืองชาวโรฮีนจาอีกคนหนึ่งประจำ NUG ด้วย\n\nการแก้ไขปัญหาโรฮีนจาไม่สามารถเกิดขึ้นได้หากไม่ได้รับความร่วมมือจากรัฐบาลคณะรัฐประหาร แม้ในปัจจุบันจะมี NGO และองค์กรระหว่างประเทศจำนวนมากที่เข้าไปช่วยเหลือชาวโรฮีนจาในบังกลาเทศ แต่ชีวิตความเป็นอยู่ของผู้อพยพเหล่านี้ก็ไม่ได้ดีขึ้น มีเพียงหนทางเดียวที่ปัญหาว่าด้วยโรฮีนจาจะจบลง คือพวกเขาต้องกลับไปตั้งรกรากในรัฐยะไข่เท่านั้น ผู้เขียนมองว่ามีเพียงกองทัพและคณะรัฐประหารพม่าเท่านั้นที่จะเป็นคนให้ไฟเขียว ว่าจะยินยอมให้ชาวโรฮีนจากลับไปพม่าหรือไม่ อย่างไร และเมื่อไหร่\n\nแต่ด้วยสถานการณ์ความรุนแรงในพม่าที่รุนแรงในแทบจะทุกพื้นที่ กองทัพคงจะไม่ยอมให้ความร่วมมือเพื่อนำชาวโรฮีนจากลับรัฐยะไข่อย่างแน่นอน ในความเป็นจริง รัฐบาลบังกลาเทศ (เช่นเดียวกับอาเซียน) ก็คงเบื่อหน่ายพม่าเต็มที ที่จนแล้วจนรอด ก็ไม่ได้อะไรจากการเจรจากับกองทัพและคณะรัฐประหารพม่า\n\nลลิตา หาญวงษ์",
    "บังกลาเทศจ่อนำเข้าข้าวเวียดนาม-อินเดียกว่า 300,000 ตัน เสริมคลังสำรอง": "ราคาข้าวที่พุ่งสูงขึ้นสำหรับประชาชน 165 ล้านคนในบังกลาเทศ กำลังเป็นปัญหาสำหรับรัฐบาล ที่วางแผนจะขยายการจำหน่ายข้าวลดราคาเพื่อช่วยเหลือประชาชนที่ได้รับผลกระทบอย่างหนักจากต้นทุนสินค้าที่สูงขึ้นเจ้าหน้าที่รัฐระบุว่า บังกลาเทศจะซื้อข้าวนึ่งจำนวน 100,000 ตันจากอินเดีย และข้าวนึ่งจำนวน 200,000 ตัน และข้าวขาวอีก 30,000 ตันจากเวียดนาม โดยราคาข้าวนึ่งของเวียดนามอยู่ที่ 521 ดอลลาร์ต่อตัน และข้าวขาว 494 ดอลลาร์ต่อตันส่วนราคาข้าวจากอินเดียอยู่ที่ 443.50 ดอลลาร์ต่อตันผ่านทางท่าเรือ และ 428.50 ดอลลาร์ต่อตันผ่านทางรถไฟ ทั้งนี้ ราคาทั้งหมดรวมค่าขนส่ง ค่าประกัน และค่าขนถ่านแล้วเจ้าหน้าที่ระบุว่า การลงนามข้อตกลงนำเข้าข้าวกับ 2 ประเทศจะเกิดขึ้นในเร็วๆ นี้ และการจัดส่งข้าวจะเริ่มขึ้นภายใน 2-3 เดือนหลังการลงนาม นอกจากนี้ รัฐบาลบังกลาเทศกำลังเจรจาหารือกับพม่าเพื่อนำเข้าข้าวเช่นกันในสัปดาห์นี้ บังกลาเทศได้ปรับลดภาษีนำเข้าข้าวลงเป็นครั้งที่ 2 เหลือ 15% จาก 25% เพื่อกระตุ้นการนำเข้าของภาคเอกชนให้เพิ่มมากขึ้น เนื่องจากตั้งแต่เดือน ก.ค. ที่รัฐบาลอนุญาตให้ผู้ค้าเอกชนนำเข้าข้าวได้เกือบ 1 ล้านตัน พร้อมกับหั่นภาษีนำเข้าลงจาก 62.5% เหลือ 25% แต่การนำเข้าข้าวของภาคเอกชนมีเพียงแค่ 36,000 ตันเท่านั้นรัฐบาลจะเริ่มจำหน่ายข้าวในอัตราที่ถูกกว่าสำหรับครอบครัวยากจน 5 ล้านครอบครัว และขยายการขายข้าวในรูปแบบดังกล่าวตั้งแต่เดือน ก.ย. ในความพยายามที่จะควบคุมราคาในประเทศที่พุ่งสูงบังกลาเทศเดิมเป็นผู้ผลิตข้าวรายใหญ่อันดับ 3 ของโลก ด้วยปริมาณราว 35 ล้านตันต่อปี และใช้ผลผลิตเกือบทั้งหมดเลี้ยงประชากรในประเทศ และขณะเดียวกัน ยังคงต้องนำเข้าเพื่อรับมือกับปัญหาการขาดแคลนที่เป็นผลจากอุทกภัยและภัยแล้ง.",
    "นายกฯบังกลาเทศมั่นใจเศรษฐกิจยังแข็งแกร่ง ไม่เผชิญวิกฤตตามศรีลังกา : อินโฟเควสท์": "นางชีค ฮาซีนา นายกรัฐมนตรีบังกลาเทศได้แสดงความเชื่อมั่นว่า บังกลาเทศจะไม่เผชิญกับวิกฤตเศรษกิจเช่นเดียวกับศรีลังกาอย่างแน่นอน แม้ว่ารัฐบาลบังกลาเทศกำลังพยายามหาเงินกู้จากหน่วยงานระดับโลกต่าง ๆ เพื่อรับมือกับปริมาณทุนสำรองเงินตราต่างประเทศที่ลดน้อยลง และต้นทุนการนำเข้าที่พุ่งสูงขึ้น\n\nนางฮาซีนา ได้ให้สัมภาษณ์กับบสถานีโทรทัศน์ ANI ซึ่งออกอากาศก่อนที่เธอจะเดินทางเยือนอินเดียในวันนี้ (5 ก.ย.) ว่า เศรษฐกิจบังกลาเทศยังคงแข็งแกร่ง แม้จะได้รับผลกระทบจากการระบาดโรคโควิด-19 และสงครามระหว่างรัสเซียและยูเครนก็ตาม\n\nสำนักข่าวรอยเตอร์รายงานว่า ก่อนหน้านี้บังกลาเทศเคยเป็นหนึ่งในประเทศที่เศรษฐกิจขยายตัวรวดเร็วมากที่สุดแห่งหนึ่งของโลก โดยมีมูลค่าเศรษฐกิจอยู่ที่ 4.16 แสนล้านดอลลาร์ แต่ทุนสำรองเงินตราต่างประเทศที่ลดน้อยลงเนื่องจากต้นทุนการนำเข้าที่พุ่งสูงขึ้นเนื่องจากเงินเฟ้อนั้น ทำให้รัฐบาลต้องแสวงหาเงินกู้จากหน่วยงานระดับโลกต่าง ๆ รวมถึงกองทุนการเงินระหว่างประเทศ (IMF)\n\n“บังกลาเทศจ่ายหนี้ตรงเวลาเสมอ และอัตราหนี้สินของเราต่ำมากเมื่อเทียบกับหนี้สินของศรีลังกา” นางฮาซีนากล่าว “หลายคนวิตกกังวลว่า เศรษฐกิจบังกลาเทสจะเผชิญวิกฤตเหมือนศรีลังกาหรือไม่ ดิฉันมั่นใจว่า เหตุการณ์เช่นนั้นจะไม่เกิดขึ้น”\n\nทั้งนี้ ศรีลังกาบรรลุข้อตกลงเบื้องต้นกับ IMF เพื่อขอเงินกู้ประมาณ 2.9 พันล้านดอลลาร์เมื่อวันพฤหัสบดีที่ผ่านมา (1 ก.ย.) หลังจากประเทศต้องตกอยู่ในวิกฤต เนื่องจากการจัดการทางเศรษฐกิจที่ผิดพลาด และการระบาดของโควิด-19 ได้ส่งผลกระทบต่อภาคอุตสาหกรรมการท่องเที่ยวซึ่งเป็นภาคส่วนที่สำคัญของประเทศ\n\nโดย สำนักข่าวอินโฟเควสท์ (05 ก.ย. 65)\n\nTags: ชีค ฮาซีนา",
    "ลูกปืนครกพม่าลอยไปตกฝั่งบังกลาเทศ ระเบิดชาวบ้านตาย 1 ราย บาดเจ็บอีก 6": "วานนี้ (16 ก.ย.) สำนักข่าว Narinjara ที่เน้นเสนอข่าวความเคลื่อนไหวในรัฐยะไข่ ภาคตะวันตกของพม่า ได้รายงานโดยอ้างข้อมูลจากเว็บไซต์ Dhaka Tribune ของบังกลาเทศ ว่าได้เกิดเหตุกระสุนปืนครกลูกหนึ่งถูกยิงข้ามชายแดนมาตกในดินแดนบังกลาเทศ ใกล้กับหลักหมุดแบ่งเขตแดนหมายเลขที่ 35เหตุการณ์นี้เกิดขึ้นเมื่อเวลาประมาณ 15.15 น. ของวันศุกร์ที่ 16 กันยายน 2565 โดยกระสุนลูกดังกล่าวลอยมาตกใกล้บ้านหลังหนึ่งและเกิดระเบิดขึ้น เป็นผลให้มีพลเรือนบังกลาเทศเสียชีวิต 1 ราย และมีผู้ได้รับบาดเจ็บอีก 6 คน ผู้บาดเจ็บ 3 คน เป็นชาวโรฮิงญา และ 1 ในนี้เป็นเด็กชายอายุเพียง 17 ปีกระสุนปืนครกที่ลอยมาตกในเขตบังกลาเทศ มาจากการสู้รบระหว่างทหารพม่ากับทหารของกองทัพอาระกัน (AA) ในเมืองหม่องดอ ทางตอนเหนือของรัฐยะไข่ ซึ่งมีชายแดนติดกับบังกลาเทศในวันเดียวกัน (16 ก.ย.) ก่อนหน้าเหตุกระสุนปืนครกลอยข้ามแดนมาตกในเขตบังกลาเทศได้ไม่นาน ก็ได้เกิดเหตุชายชาวบังกลาเทศ วัย 22 ปีผู้หนึ่ง เดินไปเหยียบกับระเบิดที่ถูกวางไว้บริเวณชายแดนบังกลาเทศ-พม่า ขณะที่เขากำลังเดินจูงวัวที่เลี้ยงไว้ ส่งผลให้ขาขาด ได้รับบาดเจ็บสาหัส ส่วนวัวถูกแรงระเบิดตายในที่เกิดเหตุกองทัพพม่าและกองทัพอาระกันเริ่มกลับมาสู้รบกันอีกครั้ง ตั้งแต่กลางเดือนกรกฎาคม 2565 เป็นต้นมา หลังทั้ง 2 ฝ่ายได้หยุดยิงกันอย่างไม่เป็นทางการมานานกว่า 1 ปีครึ่ง โดยต้นเหตุของความขัดแย้งที่ปะทุขึ้นมาใหม่ เกิดจากกรณีเครื่องบินของกองทัพอากาศพม่า ได้ยิงระเบิดไปตกยังค่ายของทหารอาระกันซึ่งตั้งอยู่ในป่าริมแม่น้ำสาละวิน ในจังหวัดผาปูน รัฐกะเหรี่ยง ห่างจากชายแดนไทยที่อำเภอแม่สะเรียง จังหวัดแม่ฮ่องสอน ไม่มากนัก เมื่อต้นเดือนกรกฎาคมแรงระเบิดครั้งนั้นทำให้ทหารกองทัพอาระกันเสียชีวิตทันที 6 นาย ได้รับบาดเจ็บอีกจำนวนหนึ่ง ส่วนค่ายทหารที่ตั้งอยู่ได้รับความเสียหายทั้งหมดทหารอาระกันกลุ่มนี้ได้ข้ามฟากจากชายแดนด้านตะวันตก เพื่อมาฝึกทหารร่วมกับกองทัพปลดปล่อยแห่งชาติกะเหรี่ยง (KNLA) กองพลที่ 5 ซึ่งรับผิดชอบพื้นที่จังหวัดผาปูน ในภาคตะวันออกของพม่าเหตุระเบิดครั้งนั้นสร้างความไม่พอใจแก่กองทัพอาระกัน และเริ่มเปิดฉากโจมตีทหารพม่าในเมืองหม่องดอ รัฐยะไข่ ตามมาในเวลาเพียงไม่กี่วัน โดยให้เหตุผลว่าเป็นการโต้ตอบแบบ “ตาต่อตา ฟันต่อฟัน” จากนั้น สถานการณ์ทางตอนเหนือของรัฐยะไข่ ขึ้นไปถึงเมืองปะแลตวะ ทางตอนใต้ของรัฐชิน กลับมาตึงเครียดอีกครั้งหลัง 2 ฝ่ายเริ่มกลับมารบกันใหม่ มีกระสุนปืนครกที่ถูกยิงข้ามฟากไปตกในดินแดนบังกลาเทศเกิดขึ้นแล้ว 2 ครั้ง ในต้นเดือนกันยายน 2565 แต่โชคดีที่ไม่ไม่ผู้ได้รับบาดเจ็บหรือเสียชีวิต นอกจากนี้ ยังมีกรณีเฮลิคอปเตอร์ของกองทัพพม่าบินล้ำเข้าไปในเขตแดนบังกลาเทศเพื่อตีวงเลี้ยวกลับ ซึ่งเหตุการณ์เหล่านี้สร้างความไม่พอใจแก่ฝ่ายบังกลาเทศ ถึงขั้นเรียกเอกอัครราชทูตพม่า ประจำบังกลาเทศ ไปรับทราบการประท้วงอย่างเป็นทางการกระทั่งเพิ่งมาเกิดกรณีเดียวกันขึ้นอีกครั้ง เมื่อวันศุกร์ที่ 16 กันยายน ซึ่งทำให้มีทั้งผู้เสียชีวิตและได้รับบาดเจ็บ.",
    "บังกลาเทศเตรียมซื้อข้าวสาลี 500,000 ตันจากรัสเซีย": "สำนักข่าวต่างประเทศรายงานจากกรุงธากา ประเทศบังกลาเทศ เมื่อวันที่ 29 ส.ค.ว่า แหล่งข่าวในรัฐบาลบังกลาเทศเปิดเผยเกี่ยวกับ แผนการเตรียมนำเข้าข้าวสาลีจากรัสเซีย 500,000 ตัน ในราคาตันละ 430 ดอลลาร์สหรัฐ (ราว 15,663.18 บาท) โดยข้อตกลงดังกล่าวเป็นการเจรจาระหว่างรัฐต่อรัฐ และจะมีการลงนามอย่างเป็นทางการ ภายในอีกไม่กี่วันข้างหน้า ก่อนการส่งออกรอบแรกน่าจะเกิดขึ้นได้ ในช่วงเดือน ม.ค. ปีหน้า\n\nBangladesh is set import 500,000 tonnes of wheat at $430 a tonne from Russia in a government-to-government deal as it battles to secure supplies amid surging prices, two government officials with the direct knowledge of matter said on Sunday.https://t.co/QTKuoCH1Am — The New Arab (@The_NewArab) August 28, 2022\n\n\n\nก่อนสงครามในยูเครนปะทุ บังกลาเทศเป็นหนึ่งในประเทศที่นำเข้าข้าวสาลีและธัญพืชอีกหลายชนิดจากทะเลดำ ทั้งจากรัสเซีย ยูเครน และบัลแกเรีย นอกจากนั้นยังนำเข้าอาหารประเภทเดียวกันนี้จากอินเดีย โดยบังกลาเทศนำเข้าข้าวสาลีประมาณ 7 ล้านตัน เมื่อปีที่แล้ว มากกว่าสองในสาม เป็นการสั่งซื้อจากอินเดีย\n\n\n\nอย่างไรก็ตาม อินเดียระงับส่งออกธัญพืชทุกชนิด “อย่างไม่มีกำหนด” ตั้งแต่กลางเดือน พ.ค. ที่ผ่านมา เพื่อรักษาความมั่นคง และความปลอดภัยทางอาหารภายในประเทศ ท่ามกลางภาวะเงินเฟ้อที่พุ่งสูง และส่งผลกระทบอย่างหนักหน่วงต่อค่าครองชีพของประชาชน.\n\nเครดิตภาพ : GETTY IMAGES",
    "บังกลาเทศป่วย 'ไข้เลือดออก' ทะลุ 12,000 ราย": "ธากา, 21 ก.ย. (ซินหัว) -- กองอำนวยการบริการสาธารณสุข (DGHS) สังกัดกระทรวงสาธารณสุขบังกลาเทศ เปิดเผยว่าจำนวนผู้ป่วยโรคไข้เลือดในบังกลาเทศพุ่งทะลุ 12,000 รายแล้วในปีนี้ หลังรายงานพบผู้ป่วยรายใหม่ 438 ราย ในช่วง 24 ชั่วโมงเมื่อนับถึงเวลา 08.00 น. ของวันอังคาร (20 ก.ย.) ตามเวลาท้องถิ่น ซึ่งนับเป็นตัวเลขผู้ป่วยรายวันสูงสุดตั้งแต่เดือนมกราคมที่ผ่านมา\n\nกองอำนวยการฯ รายงานว่าบังกลาเทศพบผู้ป่วยโรคไข้เลือดออกเพิ่มขึ้นอย่างมีนัยสำคัญในเดือนกันยายนอยู่ที่ 5,826 ราย และผู้เสียชีวิต 24 ราย ขณะตัวเลขผู้ป่วยโรคดังกล่าวในเดือนสิงหาคมและกรกฎาคมอยู่ที่ 3,521 และ 1,571 ราย ตามลำดับพื้นที่กรุงธากา เมืองหลวงของประเทศ และพื้นที่ใกล้เคียงจัดเป็นพื้นที่เปราะบางที่เสี่ยงต่อการเผชิญโรคไข้เลือดออก โดยธากาพบผู้ป่วยโรคไข้เลือดออก 315 รายในช่วง 24 ชั่วโมงเมื่อนับถึงเวลา 08.00 น. ของวันอังคาร (20 ก.ย.) ซึ่งจำนวนผู้ป่วยรายใหม่ในธากาบ่งชี้ถึงแนวโน้มการเกิดโรคไข้เลือดออกที่เพิ่มขึ้นอย่างรวดเร็วทั้งนี้ หน่วยงานหลายแห่งในธากาได้ออกมาตรการกระตุ้นการกำจัดยุงเมื่อไม่นานนี้ เนื่องจากการติดเชื้อโรคไข้เลือดออกในประเทศมักเริ่มเพิ่มสูงขึ้นระหว่างเดือนมิถุนายน-กันยายน",
    "ทนไม่ไหวอีกชาติ! บังกลาเทศไม่สนแล้วตะวันตก เล็งนำเข้าน้ำมันราคาถูกจากรัสเซีย": "ที่ผ่านมา บังกลาเทศซื้อน้ำมันจากบรรดาประเทศในตะวันออกกลางเป็นส่วนใหญ่ ภายใต้สัญญาระยะยาวมากมายระหว่างหน่วยงานต่างๆ ของรัฐบาล อย่างไรก็ตาม เวลานี้ราคาน้ำมันซื้อขายกันที่ราวๆ 100 ดอลลาร์ต่อบาร์เรล และราคาเชื้อเพลิงที่พุ่งสูงกำลังก่อหายนะแก่บังกลาเทศ ดังนั้น บรรดาเจ้าหน้าที่บังกลาเทศจึงมองว่าเงื่อนไขต่างๆ ของรัสเซียจึงน่าสนใจไม่น้อยRussneft บริษัทน้ำมันรัสเซีย เปิดเผยเมื่อเร็วๆ นี้ว่าจะเปิดทางให้บังกลาเทศซื้อน้ำมันเชื้อเพลิงกลั่นในราคา 59 ดอลลาร์ต่อบาร์เรล ในนั้นรวมถึงค่าขนส่ง นอกจากนี้ รัสเซียยังเสนอจัดหาน้ำมันดิบป้อนแก่บังกลาเทศด้วย แต่ทางบังกลาเทศไม่มีศักยภาพด้านการกลั่นในสัปดาห์นี้ ตัวอย่างน้ำมันเชื้อเพลิงรัสเซียจะถูกส่งถึงท่าเรือจิตตะกอง ของบังกลาเทศ และทางสำนักงานปิโตรเลียมแห่งชาติบังกลาเทศ (Bangladesh Petroleum Corporation หรือ BPC) จะเข้าตรวจสอบคุณภาพเชื้อเพลิงเป็นลำดับต่อไปความร่วมมือระหว่างบังกลาเทศกับรัสเซียอาจรวมถึงสินค้าโภคภัณฑ์อื่นๆ ด้วย โดยเมื่อวันพุธ (24 ส.ค.) เอกอัครราชทูตรัสเซียประจำบังกลาเทศ บอกกับผู้สื่อข่าวว่า มีการพูดคุยกันในเรื่องข้าวสาลีกับปุ๋ยรัสเซีย พร้อมเผยว่าการหารือเกี่ยวกับข้าวสาลี 300,000 ตันและปุ๋ย 100,000 ตัน อยู่ในขั้นที่มีความคืบหน้านายกรัฐมนตรีดิเนช กุนาวาร์เดนา ได้ออกคำสั่งระหว่างประชุมร่วมกับสภาเศรษฐกิจระดับสูงของรัฐบาลเมื่อวันที่ 16 สิงหาคม ให้บรรดาเจ้าหน้าที่ที่มีอำนาจทบทวนแนวโน้มของการนำเข้าน้ำมันเชื้อเพลิงรัสเซีย\"สืบเนื่องจากสงครามรัสเซีย-ยูเครน ประชาชนกำลังทุกข์ทรมานเพราะว่าราคาน้ำมันโลกที่เพิ่มสูงขึ้น มันกำลังกลายเป็นปัญหา\" นายกรัฐมนตรีกล่าว \"ในสถานการณ์ปัจจุบัน อินเดีย และประเทศอื่นๆ กำลังซื้อน้ำมันจากรัสเซีย ดังนั้น เราจำเป็นต้องดูว่าเราสามารถซื้อได้หรือไม่ สำหรับเรื่องนี้เราจำเป็นต้องหาทาง\"แม้สหรัฐฯ และประเทศอื่นๆ กำหนดมาตรการคว่ำบาตรเล่นงานรัสเซีย สืบเนื่องจากปฏิบัติการรุกรานยูเครน แต่ผลกระทบต่อการค้าขายน้ำมันของรัสเซียนั้นเป็นไปอย่างจำกัด รายงานจาก S&P Global Commodity Insights ระบุเมื่อวันที่ 18 สิงหาคม\"การส่งออกน้ำมันดิบและผลิตภัณฑ์น้ำมันทางทะเลของรัสเซีย ยังคงสามารถหลบเลี่ยงมาตรการคว่ำบาตรของตะวันตกระหว่างครึ่งเดือนแรกของเดือนสิงหาคม\" S&P พร้อมคาดหมายว่า การส่งออกน่าจะแตะระดับ 6 ล้านบาร์เรลต่อวันเป็นครั้งแรก นับตั้งแต่ทำสถิติสูงสุดหลังโรคระบาดใหญ่ในเดือนเมษายนจากข้อมูลติดตามการเดินเรือของเรือบรรทุกน้ำมัน พบว่า จีนและอินเดียกลายเป็นผู้นำเข้าน้ำมันรัสเซียลำดับต้นๆ ส่วน อิตาลี ตุรกี และเนเธอร์แลนด์ก็อยู่ในบัญชีดังกล่าว ก่อนหน้าสหภาพยุโรปจะยกระดับคว่ำบาตรซึ่งมีผลบังคับใช้ในปีหน้า ในขณะที่ประเทศอื่นๆ ในเอเชียก็ซื้อเชื้อเพลิงของรัสเซียเช่นกันอย่างไรก็ตาม ยังคงมีอุปสรรคหลายอย่างที่ทางการบังกลาเทศต้องพิจารณา ในนั้นรวมถึงการชำระเงิน เนื่องจากสถาบันการเงินต่างๆ ของรัสเซียถูกแบนจากการใช้ระบบ SWIFT (เครือข่ายการเงินระดับโลกที่ช่วยให้การโอนเงินข้ามพรมแดนเป็นไปอย่างราบรื่นและรวดเร็ว) และมีคำถามว่าควรใช้เงินสกุลใดในการชำระ ในขณะที่สกุลเงินดอลลาร์ของสหรัฐฯ และรูเบิลรัสเซียเป็นที่ขาดแคลนในบังกลาเทศ นอกจากนี้ การส่งมอบอาจเจอปัญหาเช่นกัน เพราะบริษัทรายใหญ่เกือบทั้งหมดระงับให้บริการตามท่าเรือต่างๆ ของรัสเซียเจ้าหน้าที่ของสำนักงานปิโตรเลียมแห่งชาติบังกลาเทศ จึงได้เชิญคณะผู้แทนของ Russneft เดินทางมายังกรุงธากา เพื่อหารือกันเกี่ยวกับประเด็นปัญหาดังกล่าวอัชซาน เอช มันซูร์ ประธานบริหารของสถาบันวิจัยการเมืองบังกลาเทศ แนะนำว่าถ้าการชำระเงินยังเป็นประเด็นปัญหา บังกลาเทศควรเลือกซื้อน้ำมันจากรัสเซียจากประเทศที่ 3 อย่างเช่นอินเดียศรีลังกา อีกชาติในเอเชียใต้ที่กำลังเผชิญกับวิกฤตเศรษฐกิจ ได้เมียงมองไปยังรัสเซีย ให้ช่วยจัดการกับปัญหาขาดแคลนพลังานและทุนสำรองระหว่างประเทศ ส่วนพม่า บอกเช่นกันว่าพวกเขาจะซื้อน้ำมันเชื้อเพลิงจากรัสเซียก่อนหน้านี้เมื่อช่วงต้นสัปดาห์ จากข้อมูลของสถาบันวิจัยแห่งหนึ่งของฟินแลนด์ พบว่าญี่ปุ่น เกาหลีใต้ และไต้หวันนำเข้าเชื้อเพลิงฟอสซิลจากรัสเซียรวมถึง 5,500 ล้านดอลลาร์สหรัฐในช่วง 5 เดือน ตามหลังมอสโกรุกรานยูเครน ตอกย้ำว่าพวกเขายังคงต้องพึ่งพิงพลังงานจากประเทศแห่งนี้ แม้ประเทศอื่นๆ ตัดขาดการทำธุรกิจกับรัสเซียก็ตามศูนย์วิจัยด้านพลังงานและอากาศสะอาด คาดหมายว่า ญี่ป่นซื้อถ่านหิน น้ำมันและก๊าซธรรมชาติจากรัสเซีย 2,600 ล้านดอลลาร์สหรัฐ ระหว่างวันที่ 24 กุมภาพันธ์ วันที่รัสเซียเปิดฉากรุกรานยูเครน จนถึงวันที่ 31 กรกฎาคม ส่วนเกาหลีใต้ ซื้อเชื้อเพลิงฟอสซิลรัสเซีย ราว 1,700 ล้านดอลลาร์ และไต้หวัน ซื้อ 1,200 ล้านดอลลาร์(ที่มา : นิกเกอิเอเชีย)",
    "สะพานแห่งกาลเวลา : ระบบควบคุมน้ำท่วม แบบฉบับบังกลาเทศ": "สะพานแห่งกาลเวลา : ระบบควบคุมน้ำท่วม แบบฉบับ บังกลาเทศ\n\nที่ บังกลาเทศ มี ระบบควบคุมน้ำท่วม ซึ่งหลายคนไม่เคยคาดคิดมาก่อน ที่ทั้งได้ผลในแง่การบรรเทาภาวะน้ำท่วม และได้ผลในแง่ของการผลิตผลิตผลทางการเกษตร\n\nระบบควบคุมน้ำท่วมของบังกลาเทศ เป็นระบบที่เลี้ยงตัวเองอยู่ได้โดยธรรมชาติ เกิดขึ้นโดยบังเอิญ เมื่อรัฐบาลเปิดโอกาสให้ชาวบ้านใช้ปั๊มดูดน้ำจากใต้ดินขึ้นมาใช้เพื่อการเกษตรโดยตรง\n\nไม่มีใครรู้มาก่อนว่าระบบนี้มีอยู่ในบังกลาเทศ มีแต่นักอุทกธรณีวิทยาบางคนตั้งข้อสงสัยเอาไว้เท่านั้น แต่รายงานของทีมวิจัยด้านอุทกธรณี ที่ตีพิมพ์ในวารสารวิชาการ ไซน์ซ เมื่อวันที่ 15 กันยายนที่ผ่านมา ยืนยันทั้งการมีอยู่และผลประโยชน์ที่คาดไม่ถึงของระบบนี้\n\nระบบที่ว่านี้เกิดขึ้นตามสภาวะของธรรมชาติ บังกลาเทศเป็นดินดอนสามเหลี่ยมปากแม่น้ำ คือเป็นพื้นที่ซึ่งแม่น้ำคงคาและแม่น้ำพรหมบุตร ไหลออกสู่ทะเล จึงเป็นพื้นที่ราบกว้างใหญ่ แต่สูงกว่าระดับน้ำทะเลเพียงไม่กี่มากน้อย พร้อมที่จะเผชิญกับอุทกภัยหนักหน่วงได้ตลอดเวลา\n\nพื้นที่ราบลุ่มเช่นนี้ ไม่เหมาะกับการสร้างเขื่อนเก็บกักน้ำ เพราะภูมิประเทศไม่อำนวย เนื่องจากไม่มีภูเขาและหุบเขา สำหรับใช้เป็นอ่างเก็บน้ำ ทั้งยังอยู่ในระดับเหนือน้ำทะเลไม่มากอีกด้วย\n\nวิถีชีวิตของผู้คนในบังกลาเทศขึ้นอยู่กับฤดูมรสุมในแต่ละปี เพราะลมมรสุมนำเอาฝนมาตกในพื้นที่ช่วยให้สามารถทำเกษตรกรรมได้ แต่หากเกิดมรสุมรุนแรง ก็สามารถก่ออุทกภัยใหญ่ได้ทุกครั้ง\n\nนับตั้งแต่ทศวรรษ 1980 เป็นต้นมา รัฐบาลบังกลาเทศพยายามปรับปรุงเกษตรกรรมในประเทศให้ดีขึ้น พร้อมๆ กันนั้น ก็เปิดช่องให้เกษตรกรสามารถใช้เครื่องยนต์ดีเซลปั๊มน้ำใต้ดินขึ้นมาใช้เพื่อการเกษตรได้ เป้าหมายก็คือ เพื่อขยายระยะเวลาการเพาะปลูกออกไป ไม่จำกัดอยู่เพียงแค่ในหน้ามรสุมเท่านั้น\n\nงานวิจัยชิ้นนี้ระบุว่า ในหน้าแล้ง เกษตรกร โดยเฉพาะชาวนา 16 ล้านคนในบังกลาเทศใช้เครื่องยนต์ดีเซลและไฟฟ้ามาก 1 ล้านเครื่อง ปั๊มน้ำใต้ดินขึ้นมาทำนา ทำให้ทำนาได้มากขึ้น ได้ที่ดินในการทำนาเพิ่มมากขึ้น และลงเอยด้วยผลผลิตข้าวที่เพิ่มมากขึ้นกว่า 3 เท่าตัวในฤดูกาลเพาะปลูก 2018-2019 เมื่อเทียบกับผลผลิตในช่วงต้นทศวรรษ 1970\n\nประเด็นที่น่าสนใจก็คือ การสูบน้ำบาดาลมาใช้ดังกล่าวนั้นก่อให้เกิดผลอย่างไรกับพื้นดินของบังกลาเทศ จะทำให้แหล่งน้ำใต้ดินหมดลง ก่อให้เกิดอาการทรุดตัวของแผ่นดิน (เหมือนที่เกิดขึ้นกับกรุงจาการ์ตาของอินโดนีเซีย) หรือไม่?\n\nทีมวิจัยใช้ข้อมูลการวัดปริมาณน้ำใต้ดินจากสถานีวัด 465 จุดทั่วประเทศของรัฐบาลมาวิเคราะห์ พบว่ามีเพียง 25 เปอร์เซ็นต์ของพื้นที่เท่านั้น ที่แสดงให้เห็นว่าปริมาณน้ำใต้ดินพร่องลงจนเกือบหมด อีก 40 เปอร์เซ็นต์ ไม่แสดงให้เห็นอาการผิดปกติใดๆ เกิดขึ้นกับระดับน้ำใต้ดิน ไม่ว่าจะในหน้าแล้งหรือหน้ามรสุมก็ตาม ส่วนอีก 35 เปอร์เซ็นต์ที่เหลือ ระดับน้ำใต้ดินจะลดลงในหน้าแล้ง และจะเพิ่มกลับเป็นปกติเมื่อถึงหน้ามรสุม\n\nทีมวิจัยประเมินว่า ในช่วง 20 ปี ระหว่างปี 1988-2018 นั้น บังกลาเทศสูบน้ำใต้ดินขึ้นมาใช้ระหว่าง 75-90 ลูกบาศก์กิโลเมตร หรือมากกว่าปริมาณที่สหราชอาณาจักรใช้น้ำในแต่ละปี และมากกว่าปริมาณน้ำส่วนเกินที่เขื่อนฮูเวอร์ เขื่อนยักษ์ของสหรัฐอเมริกาสามารถเก็บกักไว้ได้ตลอดช่วง 30 ปี ถึง 2 เท่าตัว\n\nคาไซ มาติน อาเหม็ด หนึ่งในทีมวิจัยสรุปว่า การสูบน้ำบาดาลที่บังกลาเทศนั้นยังไม่ก่อให้เกิดผลเสียต่อแผ่นดิน ในทางตรงกันข้าม การสูบน้ำใต้ดินขึ้นมาใช้ในหน้าแล้ง จะช่วยบรรเทาภาวะน้ำท่วมให้ลดความรุนแรงลง เพราะทำให้เกิดช่องว่างมากพอที่น้ำจะซึมเข้าไปเติมเต็ม ไม่ขังอยู่บนพื้นผิวจนก่อให้เกิดภาวะน้ำท่วมใหญ่ได้\n\nข้อดีอีกประการที่การสูบน้ำใต้ดินขึ้นมาใช้เพื่อการเกษตรของบังกลาเทศก็คือ เกษตรกรสามารถใช้น้ำได้ในที่ดินของตนเอง ไม่จำเป็นต้องรอระบบชลประทานกลางเหมือนกรณีการใช้น้ำจากเขื่อนนั่นเอง\n\nปัญหาที่ต้องระวังในเวลานี้ก็คือ ภาวะโลกร้อนเริ่มส่งผลกระทบรุนแรงมากขึ้นเรื่อยๆ และถ้าหากยังปล่อยให้เป็นเช่นนี้ อาจส่งผลให้ระบบควบคุมน้ำท่วมแบบบังเอิญของบังกลาเทศใช้การไม่ได้ไปในที่สุด โดยที่ยังไม่มีใครรู้ว่า ภาวะที่เหมาะสมอย่างเช่นที่เป็นอยู่ จะคงอยู่ได้อีกนานเท่าใด\n\nรัฐบาลบังกลาเทศจึงเร่งรณรงค์ให้เกษตรกรหันมาใช้ปั๊มไฟฟ้าที่ได้จากแผงโซลาร์เซลล์ แทนที่น้ำมันดีเซลแล้วในขณะนี้นั่นเอง\n\nอ่านข่าวที่เกี่ยวข้อง",
    "กระทรวงการต่างประเทศจัดงานสัมมนาหัวข้อ “ลู่ทางการค้าการลงทุนไทย – บังกลาเทศ”": "เมื่อวันที่ ๑๖ กันยายน ๒๕๖๕ นายศรัณย์ เจริญสุวรรณ รองปลัดกระทรวงการต่างประเทศ เป็นประธานเปิดการสัมมนาหัวข้อ \"ลู่ทางการค้าการลงทุนไทย - บังกลาเทศ? ณ วิเทศสโมสร กระทรวงการต่างประเทศ โดยมีวิทยากรที่มีความเชี่ยวชาญและประสบการณ์ทางการค้าและการลงทุนกับบังกลาเทศจากภาครัฐและเอกชนเข้าร่วมบรรยาย อาทิ รศ.ดร. ปิติ ศรีแสงนาม ผู้อำนวยการศูนย์เศรษฐกิจระหว่างประเทศ จุฬาลงกรณ์มหาวิทยาลัย นายเขมทัต อาชวธำรง ผู้อำนวยการสำนักงานการค้าในต่างประเทศ ณ กรุงธากา นายอรรจน์สิทธิ สร้อยทอง ผู้อำนวยการกองพัฒนาผู้ประกอบการไทย คณะกรรมการส่งเสริมการลงทุน รวมทั้งผู้แทนจากสมาคมผู้ส่งออกและผลิตอาหารฮาลาลไทย บริษัท Siam Cement Group (SCG) จำกัด มหาชน บริษัท Italian - Thai Development (ITD) จำกัด มหาชน และบริษัท ลีวิวัฒน์อุตสาหกรรมสิ่งทอ จำกัด\n\nผู้ร่วมบรรยายเห็นว่า ความสัมพันธ์ทางการค้าระหว่างไทยกับบังกลาเทศยังสามารถพัฒนาได้อีกมาก โดยผู้ประกอบการไทยสามารถใช้ประโยชน์จากสิทธิพิเศษทางการค้าการลงทุนที่บังกลาเทศได้รับจากต่างประเทศได้ และมีโอกาสการลงทุนในสาขาที่ไทยมีความเชี่ยวชาญ อาทิ การแปรรูปผลิตภัณฑ์ทางการเกษตร อย่างไรก็ดี ผู้ประกอบการไทยยังคงต้องปรับตัวให้เข้ากับวัฒนธรรมและกฎระเบียบของบังกลาเทศ เพื่อดำเนินธุรกิจในบังกลาเทศให้ประสบความสำเร็จ\n\nงานสัมมนาในครั้งนี้จัดขึ้นเพื่อฉลองโอกาสการครบรอบ ๕๐ ปี การสถาปนาความสัมพันธ์ทางการทูตระหว่างไทย - บังกลาเทศในปี ๒๕๖๕ และเพื่อสร้างความตระหนักรู้แก่สาธารณชนเกี่ยวกับโอกาสด้านการค้าและการลงทุนระหว่างไทยและบังกลาเทศ ซึ่งทั้งสองฝ่ายจะสามารถพัฒนาความสัมพันธ์ทางเศรษฐกิจระหว่างกันได้อีกมาก นอกจากนี้ ยังเป็นส่วนสำคัญที่สนับสนุนให้มีการพิจารณาจัดทำความตกลงเขตการค้าเสรี (Free Trade Agreement - FTA) ระหว่างกันต่อไป\n\nที่มา: กระทรวงการต่างประเทศ",
    "บังกลาเทศจัด \"ลดราคาของใช้\" ช่วย \"คนรายได้ต่ำ\" 10 ล้านครัวเรือน": "ธากา, 12 ก.ย. (ซินหัว) — เมื่อวันอาทิตย์ (11 ก.ย.) รัฐบาลบังกลาเทศเปิดตัวโครงการลดราคาพิเศษสำหรับกลุ่มสิ่งของจำเป็น เพื่อช่วยครอบครัวรายได้ต่ำ 10 ล้านครัวเรือน รับมือกับราคาสินค้าที่พุ่งสูงขึ้น\n\nรายงานระบุว่าตาปัน กานตี โกช เลขาธิการอาวุโสกระทรวงพาณิชย์ของบังกลาเทศ ร่วมพิธีเปิดโครงการข้างต้น ณ จุดตัวแทนจำหน่ายแห่งหนึ่งในกรุงธากา เมืองหลวงของประเทศ\n\nโครงการลดราคานี้ดำเนินการโดยบรรษัทการค้าบังกลาเทศ (TCB) ด้วยจุดประสงค์จำหน่ายสินค้าพื้นฐานในราคาต่ำลงให้ครอบครัวที่ได้รับคัดเลือก ขณะราคาพลังงานและสินค้าโภคภัณฑ์ที่พุ่งสูงกำลังผลักดันอัตราเงินเฟ้อในประเทศ\n\nก่อนหน้านี้รัฐบาลบังกลาเทศกำหนดเฉพาะผู้ถือบัตรของบรรษัทฯ ที่สามารถซื้อสินค้าจากตัวแทนจำหน่ายของบรรษัทฯ และจุดขายอื่นๆ ที่เกี่ยวข้อง โดยผู้ถือบัตรของแต่ละครอบครัวจะสามารถซื้อน้ำมันทำอาหาร 2 ลิตร ถั่วเลนทิล 2 กิโลกรัม น้ำตาล 1 กิโลกรัม และหัวหอม 2 กิโลกรัม ภายใต้โครงการข้างต้น\n\n",
    "": "",
    "เทคโนโลยี AI แก้โจทย์ เฮลท์แคร์ ลดต้นทุน-เข้าไม่ถึงการรักษา": "นอกจากนี้ยูสูสยังมีแนวคิดที่จะจัดตั้งโรงพยาบาลในลักษณะของศูนย์รักษาพยาบาลตามพื้นที่ชายแดน หรือดิจิตอล บ็อกเกอร์ เพื่อให้ประชาชนสามารถใช้เทคโนโลยีติดต่อกับหมอ โดยที่ไม่ต้องเดินทาง เพราะปัจจุบันในบังคลาเทศผู้ป่วยห่างไกลจะต้องเดินทางเข้าเมืองหลวงเพื่อเข้ารับการรักษาเมื่อเจ็บป่วยเท่านั้น\n\nเพื่อให้บรรลุเป้าหมายทางส่งเสริมการเข้าถึงการดูแลสุขภาพของคนยากจน ยูนูส ได้เดินทางมาศึกษาโรงพยาบาลต่างๆทั่วโลกรวมทั้งในประเทศไทย โดยเดินทางเข้าศึกษาระบบการจัดการธุรกิจเฮลท์แคร์ในเครือ บริษัท ธนบุรี เฮลท์แคร์ กรุ๊ปหรือ THG ซึ่งยูนูส มองว่า ผู้ก่อตั้ง THG มีแนวคิดที่สอดรับคล้ายคลึงกันนั่นคือการช่วยเหลือสังคม\n\n“การจัดตั้ง Social business ไม่ว่าจะเป็นด้านของเภสัชศาสตร์ ด้าน Healthcare หรือการดูแลรักษาสุขภาพของประชาชนทั่วไปก็ดี ท้ายที่สุดแล้วผลประโยชน์ที่จะได้รับก็จะตกอยู่กับประชาชนโดยทั่วไปในทุกระดับเพราะเรื่องของ Healthcare หรือการดูแลและสุขภาพเป็นเรื่องที่ตลกในแง่ของการรักษาที่ไม่ครอบคลุมทุกระดับของชนชั้น เพราะแม้กระทั่งในประเทศสหรัฐอเมริกาก็ตามเรื่องของการดูแลระบบ Healthcare กระจุกตัวในชนชั้นคนที่มีเงิน ซึ่งไม่ครอบคลุมถึงระดับล่าง เราจึงอยากที่จะเข้ามาเรียนรู้ระบบและแลกเปลี่ยนประสบการณ์กับ THG ในเรื่องของการทำโรงพยาบาล”\n\nด้านนางสาวนลิน วนาสิน กรรมการบริหาร บริษัท ธนบุรี เฮลท์แคร์ กรุ๊ป จำกัด (มหาชน) หรือ THG กล่าวว่า จากสถิติพบว่าประชาชนประมาณ 2 ล้านคนที่อยู่ในกรุงเทพมหานครยังเข้าถึงระบบการรักษาสุขภาพไม่ได้ เพราะภาครัฐมีข้อจำกัดในการรองรับผู้ป่วย ซึ่งเราได้พบกับตัวแทนของสปสช.และกรุงเทพมหานครเพื่อให้ประชาชน 2 ล้านคนสามารถเข้าถึงการรักษาพยาบาล ซึ่งปัญหาหลักๆที่เจอก็คือการเจ็บป่วยภายในที่จำเป็นต้องรับการรักษาเฉพาะทาง ซึ่งวิธีการหนึ่งที่จะลดค่าใช้จ่ายได้ก็คือใช้ระบบ AI หรือเทคโนโลยีเข้ามาช่วยรักษาผ่านเทเลเมดิซีน ซึ่งจะทำให้ค่าใช้จ่ายลดลงไปครึ่งหนึ่งและทำให้ผู้ป่วยเหล่านั้นสามารถเข้าถึงการเข้าถึงพยาบาลได้\n\nแนวความคิดของ THG คือเราจะจัดตั้งหน่วยแพทย์โดยใช้หมอไม่กี่คนและมีพื้นที่เล็กๆที่มีอุปกรณ์ที่ทันสมัยครบถ้วนเพื่อทำเทเลเมดิซีนให้หมอสามารถติดต่อออนไลน์กับผู้ป่วย ซึ่งน่าจะสามารถเข้าถึงผู้ป่วยระดับเขตระดับเมืองได้ เราพยายามจะผลักดันตรงนี้ให้เกิดขึ้นในเร็วๆ\n\n“เราเชื่อมั่นในการให้คุณค่ากับการรักษาพยาบาลที่คนส่วนมากไม่สามารถเข้าถึงได้ เราพยายามที่จะหาโซลูชั่นและวิธีการรักษาพยาบาลที่หลากหลายเช่นการใช้เทคโนโลยีเข้ามาช่วยเพื่อสามารถคุมต้นทุนและเข้าถึงประชาชนในวงกว้างขึ้น ซึ่งเป็นวิชั่นหนึ่งที่เราคอยดูตลอดและอยากที่จะเติบโตไปในทางนี้ด้วย ในอนาคตเราจะใช้เทคโนโลยีเพื่อที่จะกระจายความสามารถของแพทย์ในระบบของเราให้มีศักยภาพในการดูแลประชาชนกว้างขวางมากขึ้น โดยใช้เทคโนโลยีใหม่ๆเช่น เทเลเมดิซีน ไปวางไว้ในที่ต่างๆ\n\nสำหรับการมาเยือนของ ยูนูส ครั้งนี้ก็อยู่ในขั้นตอนของการพูดคุยในการสร้างองค์กรที่จะผลิตยา ซึ่งเป็นองค์กรที่ไม่แสวงหากำไรมากนักเพื่อผลิตยาให้กับประชาชนในวงกว้าง หรืออาจเป็นการเข้าไปแบ่งปันความรู้ความสามารถในการบริหารคลินิกหรือโรงพยาบาลของยูนูสในบังกลาเทศ ในรูปแบบของ Social business หรือการนำผลตอบแทนจัดกิจกรรมหรือการรักษาพยาบาลไปใส่ในกิจกรรมเพื่อสังคมต่อไปเพื่อเป็นการต่อยอดไปเรื่อยๆ”\n\nหน้า 15 หนังสือพิมพ์ฐานเศรษฐกิจ ปีที่ 42 ฉบับที่ 3,820 วันที่ 22 - 24 กันยายน พ.ศ. 2565",
    "สหรัฐฯ ประกาศให้ความช่วยเหลือด้านมนุษยธรรมแก่ชาวโรฮิงญากว่า 170 ล้านเหรียญสหรัฐ": "\n\nสหรัฐฯ ประกาศให้ความช่วยเหลือด้านมนุษยธรรมเพิ่มเติมสำหรับชาวโรฮิงญาในเมียนมา และในบังกลาเทศ มูลค่ากว่า 170 ล้านดอลลาร์สหรัฐ ซึ่งนายแอนโทนี บลิงเคน รัฐมนตรีการต่างประเทศสหรัฐฯ กล่าวว่า เมื่อรวมกับเงินช่วยเหลือรอบใหม่นี้ สหรัฐฯได้ให้ความช่วยเหลือในวิกฤตผู้ลี้ภัยชาวโรฮิงญาสูงถึง 1,900 ล้านดอลลาร์สหรัฐแล้วนับตั้งแต่เดือนสิงหาคม 2560 เมื่อชาวโรฮิงญากว่า 740,000 คนถูกบังคับให้ต้องเดินทางไปที่เมืองค็อกซ์ บาซาร์ บังกลาเทศ\n\n\n\nสำนักงานข้าหลวงใหญ่ผู้ลี้ภัยแห่งสหประชาชาติ (UNHCR) ระบุว่าหน่วยงานมีความต้องการเงินทุนเพื่อช่วยเหลือผู้ลี้ภัยชาวโรฮิงญาในบังกลาเทศเป็นอย่างมาก ซึ่งในปัจจุบันมีชาวโรฮิงญามากกว่า 1 ล้านคนอาศัยอยู่ในค่ายผู้ลี้ภัย ทำให้มีความแออัดและเป็นค่ายผู้ลี้ภัยที่ใหญ่ที่สุดในโลก\n\n\n\nโดยในความช่วยเหลือด้านมนุษยธรรมรอบใหม่ของสหรัฐฯ จะเป็นความช่วยเหลือผ่านกระทรวงการต่างประเทศมากกว่า 93 ล้านดอลลาร์สหรัฐฯ และผ่านหน่วยงานเพื่อการพัฒนาระหว่างประเทศแห่งสหรัฐอเมริกาอีกมากกว่า 77 ล้านดอลลาร์สหรัฐฯ นอกจากนี้ยังมีการจัดสรรเงินประมาณ 138 ล้านดอลลาร์สำหรับโครงการในบังกลาเทศโดยเฉพาะ และกำลังมีการทำงานร่วมกับรัฐบาลบังกลาเทศและกับกลุ่มชาวโรฮิงญาเพื่อหาวิธีแก้ไขวิกฤต\n\n\n\n…\n\n\n\n#โรฮิงญา",
    "“ดอน” ร่วมประชุม GAP เสนอไอเดีย 3 SDGs สู่แผนปฏิการระดับโลกโควิด-19": "“ดอน ปรมัตถ์วินัย” เข้าร่วมการประชุมระดับรัฐมนตรี ว่าด้วยแผนปฏิการระดับโลกโควิด-19 ซึ่งมีสหรัฐ สเปน บอตสวานา และบังกลาเทศ เป็นเจ้าภาพร่วม หวังเปิดให้ประเทศมีส่วนร่วม โดยผู้แทนไทยเสนอไอเดีย 3 SDGs รวมทั้งสร้างความมั่นคงสุขภาพ และสมานฉันท์ระดับโลก\n\nเมื่อวันที่ 23กันยายน 2565 ตามเวลานิวยอร์ก นายดอน ปรมัตถ์วินัย รองนายกรัฐมนตรีและรัฐมนตรีว่าการกระทรวงการต่างประเทศ เข้าร่วมการประชุมระดับรัฐมนตรี COVID-19 Global Action Plan (GAP) for Enhanced Partnership Ministerial Meeting ซึ่งมีสหรัฐ สเปน บอตสวานา และบังกลาเทศ เป็นเจ้าภาพร่วมในช่วงการประชุมสมัชชาสหประชาชาติ สมัยที่ 77 ณ นครนิวยอร์ก การประชุมฯ มีผู้เข้าร่วมจากกว่า 20 ประเทศและองค์การระหว่างประเทศ ที่ได้ทำงานร่วมกันในฐานะพันธมิตรเพื่อส่งเสริมความร่วมมือระหว่างประเทศในการยุติการแพร่ระบาดของโควิด-19 ตลอดจนเสริมสร้างความพร้อมและการตอบสนองต่อภัยคุกคามด้านสาธารณสุขในอนาคต\n\nรองนายกรัฐมนตรีและรัฐมนตรีว่าการกระทรวงการต่างประเทศ นำเสนอแนวทางของไทยในการร่วมสนับสนุนเป้าหมายการพัฒนาที่ยั่งยืน 3 (SDG3) รวมทั้งส่งเสริมความมั่นคงด้านสุขภาพ และความสมานฉันท์ในระดับโลก โดยเน้น 3 เรื่องหลัก ดังนี้ 1.ไทยส่งเสริมความเท่าเทียมกันด้านสุขภาพ ภายใต้หลักประกันสุขภาพถ้วนหน้า โดยปกป้องสุขภาพของประชาชนทุกคนอย่างไม่เลือกปฏิบัติและให้บริการด้านสุขภาพอย่างเท่าเทียม",
    "สหรัฐช่วยเหลือชาวโรฮีนจาด้านมนุษยธรรม เพิ่มอีกกว่า 6,000 ล้านบาท": "สำนักข่าวรอยเตอร์ส รายงานจากกรุงวอชิงตัน สหรัฐอเมริกา เมื่อวันที่ 23 ก.ย. ว่า การช่วยเหลือดังกล่าวมีขึ้นประมาณ 1 เดือนหลังจากที่สำนักงานข้าหลวงใหญ่ผู้ลี้ภัยแห่งสหประชาชาติ (ยูเอ็นเอชซีอาร์) ระบุว่า เงินทุนเพื่อช่วยเหลือผู้ลี้ภัยชาวโรฮีนจาในบังกลาเทศ “ไม่เพียงพอต่อความต้องการอย่างมาก”\n\nทั้งนี้ ความช่วยเหลือด้านมนุษยธรรมรอบใหม่ของสหรัฐ ประกอบด้วย เงินจากกระทรวงการต่างประเทศสหรัฐ มากกว่า 93 ล้านดอลลาร์สหรัฐ (ประมาณ 3,473 ล้านบาท) และจากองค์การเพื่อการพัฒนาระหว่างประเทศสหรัฐ (ยูเอสเอด) อีกมากกว่า 77 ล้านดอลลาร์สหรัฐ (ประมาณ 2,875 ล้านบาท)\n\nThe US is committed to supporting the Rohingya people, and today @USAID and @StateDept announced more than $170 million in new humanitarian assistance for both Rohingya refugees in Bangladesh and internally displaced Rohingya across Burma. https://t.co/C3w4qLrxZg — Samantha Power (@PowerUSAID) September 22, 2022\n\nบลิงเคน กล่าวว่า จำนวนเงินประมาณ 138 ล้านดอลลาร์สหรัฐ (ประมาณ 5,153 ล้านบาท) ถูกจัดสรรสำหรับแผนงานในบังกลาเทศโดยเฉพาะ และสหรัฐกำลังทำงานร่วมกับรัฐบาลของบังกลาเทศและกลุ่มชาวมุสลิมโรฮีนจา เพื่อหาทางแก้ไขวิกฤติที่เกิดขึ้น\n\nนอกจากนี้ บลิงเคนยังกล่าวเพิ่มเติมในแถลงการณ์ว่า ผู้ลี้ภัยชาวโรฮีนจาจำนวนมากเป็น “ผู้รอดชีวิตจากเหตุการณ์ฆ่าล้างเผ่าพันธุ์และอาชญากรรมต่อมนุษยชาติ ตลอดจนการกวาดล้างชาติพันธุ์”\n\nอย่างไรก็ตาม เมียนมาปฏิเสธการฆ่าล้างเผ่าพันธุ์ โดยระบุว่าทางรัฐบาลดำเนินการอย่างถูกต้องตามกฎหมายต่อผู้ก่อความไม่สงบที่โจมตีด่านตำรวจ แต่ถึงอย่างนั้น เมียนมากำลังเผชิญกับข้อหาฆ่าล้างเผ่าพันธุ์ ของศาลยุติธรรมระหว่างประเทศ (ไอซีเจ) หรือ ศาลโลก เกี่ยวกับความรุนแรงในประเทศ.\n\nเครดิตภาพ : REUTERS",
    "บังกลาฯเริ่มโอด ยอมรับแบกโรฮิงยาล้านชีวิต-สั่นคลอนเสถียรภาพประเทศ": "บังกลาฯเริ่มโอด ยอมรับแบกโรฮิงญาล้านชีวิต-สั่นคลอนเสถียรภาพประเทศ\n\nบังกลาฯเริ่มโอด – วันที่ 12 ก.ย. เอพีรายงานว่า นางชีก ฮาสินา นายกรัฐมนตรีหญิงของบังกลาเทศยอมรับว่าการแบกรับผู้อพยพชาวโรฮิงญาอย่างยืดเยื้อกำลังส่งผลกระทบใหญ่หลวงต่อเสถียรภาพและความมั่นคงของชาติ\n\nนางฮาสินา กล่าวว่า ชาวโรฮิงญานั้นเผชิญกับความทุกข์ยากแสนสาหัส ทว่า การแบกรับผู้อพยพเป็นระยะเวลายาวนานยืดเยื้อนั้นกำลังสร้างผลกระทบต่อเศรษฐกิจ สิ่งแวดล้อม ความปลอดภัย และเสถียรภาพสังคมของบังกลาเทศอย่างใหญ่หลวง\n\nการยอมรับของนางฮาสินาข้างต้นเกิดขึ้นในช่วงการกล่าวสุนทรพจน์ของพิธีเปิดงานสัมมนาการบริหารจัดการกองทัพภาคพื้นอินโด-แปซิฟิก ที่กรุงธากา เมืองหลวงบังกลาเทศ โดยมีทางการสหรัฐอเมริกา เป็นประธานการร่วมการสัมมนาพร้อมตัวแทนเหล่าทัพของอีก 24 ประเทศ\n\nแม้ประเด็นหลักของงานสัมมนาจะเป็นการหารือด้านภารกิจรับมือกับภัยธรรมชาติ อาชญากรรมข้ามชาติ ปัญหาด้านความมั่นคงในภูมิภาคและการส่งเสริมบทบาทของสตรีภายในกองทัพ แต่บังกลาเทศใช้เวทีดังกล่าวในการหยิบยกประเด็นเรื่องความเดือดร้อนของชาวโรฮิงญาที่สืบเนื่องมาจากปัญหาความรุนแรงในรัฐยะไข่ ประเทศเมียนมา (พม่า) ด้วย\n\nสำหรับชาติที่ส่งตัวแทนเข้าร่วมงานสัมมนานั้น อาทิ สหรัฐฯ แคนาดา ออสเตรเลีย ญี่ปุ่น อินโดนีเซีย อินเดีย จีน และเวียดนาม โดยทั้งหมดจะเดินทางไปยังเมืองค็อกส์ บาซาร์ ซึ่งเป็นที่ตั้งของค่ายผู้อพยพเพื่อเก็บข้อมูลความเป็นอยู่ของชาวโรฮิงญาด้วย\n\nพลเอกชาฟิอุดดิน อาห์เหม็ด ประธานเสนาธิการกองทัพบังกลาเทศ กล่าวว่า บรรดาผู้แทนของเหล่าทัพชาติต่างๆ จะมีกำหนดเดินทางไปเยี่ยมชมค่ายผู้อพยพเพื่อให้ทุกฝ่ายซาบซึ้งถึงสถานการณ์ความทุกข์ยากของชาวโรฮิงญา\n\nรายงานระบุว่า ค่ายอพยพชาวโรฮิงญาที่มีผู้อยู่อาศัยอยู่กว่า 7 แสนคนนั้นเพิ่งมีอายุครบ 5 ปี เมื่อเดือนส.ค. ที่ผ่านมา โดยทั้งหมดอพยพหนีตายมาจากรัฐยะไข่ของพม่าหลังกองทัพพม่าเปิดปฏิบัติการทางทหารในพื้นที่ อ้างว่าเพื่อกวาดล้างกลุ่มก่อการร้าย\n\nปริมาณผู้อพยพมหาศาลดังกล่าวรวมกับชาวโรฮิงญาที่เคยอพยพมาเดิมนั้นมีจำนวนกว่า 1 ล้านคนในบังกลาเทศ โดยนางฮาสินายอมรับว่า การส่งตัวกลับพม่านั้นเป็นหนทางเดียวที่เหลืออยู่แต่ยืนยันว่าจะไม่ใช้วิธีการบีบบังคับผู้อพยพ\n\nที่ผ่านมา ทางการบังกลาเทศเคยแสดงความอึดอัดใจหลังความพยายามส่งตัวชาวโรฮิงญากลับตามข้อตกลงกับทางการพม่าซึ่งมีทางการจีนเป็นคนกลางช่วยเจรจานั้นล้มเหลวถึง 2 ครั้ง โดยผู้อพยพไม่ยอมเดินทางกลับพม่า ให้เหตุผลว่าสถานการณ์ในพม่ายังรุนแรงเกินไป\n\nทั้งนี้ ปฏิบัติการทางทหารของกองทัพพม่าซึ่งเกิดขึ้นในสมัยที่นางออง ซาน ซูจี เป็นที่ปรึกษาแห่งชาติและรัฐมนตรีว่าการกระทรวงการต่างประเทศ ถูกสหประชาชาติและหน่วยงานสากลกล่าวหาว่าเข้าข่ายการฆ่าล้างเผ่าพันธุ์ชาวโรฮิงญา แต่รัฐบาลพม่าโดยนางซูจียืนกรานปฏิเสธ\n\nคดีดังกล่าวยังถูกส่งไปยังศาลอาชญากรรมระหว่างประเทศหรือไอซีซี ที่นครเฮก ประเทศเนเธอร์แลนด์ โดยศาลรับฟ้องแล้วแต่กระบวนการสืบสวนของอัยการศาลโลกยังไม่แล้วเสร็จ\n\nส่วนรัฐบาลที่มีนางซูจีของพม่าถูกกองทัพก่อเหตุยึดอำนาจหลังพรรคฝ่ายกองทัพแพ้เลือกตั้งไปเมื่อ 1 ก.พ. 2564 นำมาซึ่งภาวะมิคสัญญีทางการเมืองของพม่าที่ยังไม่จบสิ้น",
    "รองนายกรัฐมนตรีและรัฐมนตรีว่าการกระทรวงการต่างประเทศ": "เมื่อวันที่ ๒๓ กันยายน ๒๕๖๕ นายดอน ปรมัตถ์วินัย รองนายกรัฐมนตรีและรัฐมนตรีว่าการกระทรวงการต่างประเทศ เข้าร่วมการประชุมระดับรัฐมนตรี COVID-19 Global Action Plan (GAP) for Enhanced Partnership Ministerial Meeting ซึ่งสหรัฐฯ สเปน บอตสวานา และบังกลาเทศ เป็นเจ้าภาพร่วมในช่วงการประชุมสมัชชาสหประชาชาติ สมัยที่ ๗๗ ณ นครนิวยอร์ก\n\nการประชุมฯ มีผู้เข้าร่วมจากกว่า ๒๐ ประเทศและองค์การระหว่างประเทศ ที่ได้ทำงานร่วมกันในฐานะพันธมิตรเพื่อส่งเสริมความร่วมมือระหว่างประเทศในการยุติการแพร่ระบาดของโควิด-๑๙ ตลอดจนเสริมสร้างความพร้อมและการตอบสนองต่อภัยคุกคามด้านสาธารณสุขในอนาคต\n\nรองนายกรัฐมนตรีและรัฐมนตรีว่าการกระทรวงการต่างประเทศ นำเสนอแนวทางของไทยในการร่วมสนับสนุนเป้าหมายการพัฒนาที่ยั่งยืน ๓ (SDG3) รวมทั้งส่งเสริมความมั่นคงด้านสุขภาพและความสมานฉันท์ในระดับโลก โดยเน้น ๓ เรื่องหลัก ดังนี้\n\n(๑) ไทยส่งเสริมความเท่าเทียมกันด้านสุขภาพ ภายใต้หลักประกันสุขภาพถ้วนหน้า โดยปกป้องสุขภาพของประชาชนทุกคนอย่างไม่เลือกปฏิบัติและให้บริการด้านสุขภาพอย่างเท่าเทียม\n\n(๒) ไทยลงทุนเรื่องการฝึกอบรมและสร้างแรงจูงใจให้ผู้มีส่วนได้ส่วนเสียที่เกี่ยวข้อง มีส่วนร่วมในกระบวนการรับมือกับโรคระบาด ดังนั้น จึงมีส่วนช่วยแก้ไขปัญหาการขาดแคลนบุคลากรด้านสาธารณสุขของโลก ในการนี้ ได้ย้ำ\n\n๒ โครงการหลัก ได้แก่ (๑) ความร่วมมือกับประเทศเพื่อนบ้าน ผ่านการฝึกอบรมนักระบาดวิทยารายใหม่และแรงงานต่างชาติ เพื่อช่วยควบคุมโรคระบาด และ (๒) การจัดตั้งศูนย์อาเซียนด้านการรับมือกับภาวะฉุกเฉินและโรคอุบัติใหม่ (ACPHEED) ในฐานะศูนย์กลางความเป็นเลิศและศูนย์กลางระดับภูมิภาคเพื่อเสริมสร้างขีดความสามารถในการป้องกัน เตรียมพร้อม ตรวจหา และตอบสนองต่อภาวะฉุกเฉินด้านสาธารณสุขที่เกิดใหม่\n\n(๓) ไทยย้ำความมุ่งมั่นในการพัฒนาห่วงโซ่อุปทานที่สามารถรับมือกับการเปลี่ยนแปลง และเร่งสร้างความคืบหน้าของการดำเนินการตามเป้าหมายด้านการพัฒนาที่ยั่งยืน ในการนี้ ได้ย้ำถึงการพัฒนาคลังผลิตภัณฑ์ด้านสุขภาพ โดยเน้นเรื่องความยั่งยืน ผ่านการใช้พลังงานหมุนเวียน และการรีไซเคิลของเสีย\n\nการประชุมฯ เป็นเวทีสำหรับไทยในการย้ำความสำคัญของการปฏิรูปโครงสร้างทางสถาปัตยกรรมด้านสาธารณสุข ให้มีความเท่าเทียม เปิดโอกาสให้ทุกฝ่ายมีส่วนร่วม และครอบคลุมข้อริเริ่มด้านสาธารณสุขในมิติต่าง ๆ มากยิ่งขึ้น โดยเฉพาะอย่างยิ่งผ่านการจัดทำตราสารระหว่างประเทศว่าด้วยการป้องกัน เตรียมพร้อม และรับมือกับการระบาดใหญ่ภายใต้องค์การอนามัยโลก\n\nที่มา: กระทรวงการต่างประเทศ",
    "วิกฤตบังกลาเทศจ่อตามรอยศรีลังกา #BUSINESSWORLD": "",
    "แนวรบด้านตะวันตกที่ผิดปกติ โดย ลลิตา หาญวงษ์": "เข้าสู่เดือนที่ 17 หลังกองทัพพม่ารัฐประหารล้มล้างรัฐบาลพลเรือนภายใต้การนำของพรรค NLD เวลาเพียงปีเศษอาจจะฟังดูไม่นานนัก แต่สำหรับประชาชนในพม่าและฝ่ายที่เลือกยืนหยัดขึ้นต่อต้านรัฐประหาร คงเป็นเวลาที่แสนยาวนานทีเดียว เมื่อเกิดรัฐประหารขึ้นใหม่ๆ ประชาชนออกมาเดินขบวนประท้วงกันอย่างคึกคัก แต่ในที่สุดก็ถูกปราบปรามอย่างรุนแรง จนมีจำนวนผู้เสียชีวิตพุ่งสูงขึ้น ทั้งจากการกราดยิงของกองทัพ การจับกุมฝ่ายต่อต้าน และการใช้วิธีการซ้อมทรมานแบบเดิมๆ รวมทั้งโทษประหารชีวิตที่คณะรัฐประหารนำกลับมาใช้\n\nนี่คือภาพของการต่อสู้ภายในเมืองใหญ่ๆ แต่สำหรับพื้นที่รอบนอก โฉมหน้าของการต่อสู้เป็นอีกแบบ\n\nจากรายงานของสภาที่ปรึกษาพิเศษว่าด้วยเมียนมา (Special Advisory Council Myanmar) ซึ่งเป็นองค์กรที่รวมบุคคลระดับไฮโปรไฟล์ที่เคยทำงานเกี่ยวกับพม่า ได้แก่ ยังฮี ลี (Yanghee Lee) อดีตผู้สอบสวนพิเศษด้านสิทธิมนุษยชนของสหประชาชาติประจำพม่า มาร์ซูกี ดารุสมาน (Marzuki Darusman) อดีตประธานคณะกรรมการสืบหาความจริงเกี่ยวกับ พม่าของสหประชาชาติ และคริส ซิดอตติ (Chris Sidotti) อดีตคณะทำงานของดารุสมาน ชี้ให้เห็นว่ากองทัพพม่าควบคุมพื้นที่ได้แบบเบ็ดเสร็จเพียง 17 เปอร์เซ็นต์ของทั้งประเทศ ที่เหลืออยู่ภายใต้การควบคุมของกองกำลังหลากหลายกลุ่ม โดยเฉพาะกลุ่มที่ประกาศสงครามต่อต้านกองทัพและคณะรัฐประหารชัดเจน ยังมีพื้นที่อีก 23 เปอร์เซ็นต์ ที่กองทัพพม่าควบคุมอยู่ก็จริง แต่พบกับการโจมตีจากกองกำลังหลายฝ่าย จนไม่สามารถควบคุมได้ และอีก 8 เปอร์เซ็นต์ที่อยู่ภายใต้การควบคุมของกองกำลังของคนในท้องถิ่นที่สนับสนุนรัฐบาลทหาร\n\nจากสถิติของรายงานฉบับนี้ยังชี้ว่าพื้นที่ที่มีการสู้รบกันดุเดือดที่สุดคือพื้นที่ชายแดน ทั้งในเขตรัฐกะเหรี่ยงติดชายแดนไทย รัฐฉานภาคตะวันออกและรัฐฉิ่นติดชายแดนจีน และรัฐยะไข่ติดชายแดนบังกลาเทศ ในขณะที่พื้นที่ส่วนใหญ่แถบที่ราบลุ่มในพม่าตอนกลางและตอนล่าง โดยเฉพาะที่อยู่รอบๆ กรุงเนปยีดอและเมืองย่างกุ้ง ยังอยู่ภายใต้การควบคุมที่รัดกุมของกองทัพ และจากรายงานอีกฉบับหนึ่งของกลุ่มนักวิจัยอิสระเมียนมา (Myanmar Independent Researchers หรือ MIR) ก็มีข้อมูลไปในทางเดียวกัน กองกำลังฝั่งรัฐบาลพม่าไม่สามารถควบคุมทั้งหมู่บ้านและตำบลในพื้นที่ของตนได้ ผู้วิจัยลงพื้นที่สำรวจหมู่บ้านหลายแห่งใน 15 มณฑล และพบว่าการบริหารภายในหมู่บ้านและตำบลส่วนใหญ่ไม่ปกติ เช่น อาคารที่ทำการองค์การบริหารส่วนท้องถิ่นปิดทำการ แม้คณะรัฐประหารจะแต่งตั้งคนของตนเองเข้าไปประจำในทุกพื้นที่ที่ตนควบคุมแล้ว\n\nจากการสำรวจในรายงานทั้ง 2 ฉบับ เราอาจเห็นภาพกว้างๆ ว่าเกิดภาวะสุญญากาศขึ้นในพื้นที่ส่วนใหญ่ของพม่า ด้วยการสู้รบที่ดำเนินอยู่ ต่างฝ่ายต่างก็ต้องการขยายพื้นที่ของตนให้มากที่สุด หนึ่งในพื้นที่ที่มีการสู้รบดุเดือดที่สุดในหลายเดือนที่ผ่านมาคือในรัฐยะไข่ ทางตะวันตกเฉียงเหนือของพม่า จากแถลงการณ์ของกองทัพอาระกัน (Arakan Army หรือ AA) ที่แถลงผ่านระบบซูม ก็ชี้ให้เห็นว่าในรัฐยะไข่มีการต่อสู้ระหว่างกองทัพอาระกันกับกองกำลังฝั่งรัฐบาลพม่าอย่างดุเดือด เรียกว่าเป็นพื้นที่ที่มีการสู้รบเข้มข้นที่สุดในปัจจุบัน กองทัพพม่าใช้เครื่องบินทิ้งระเบิดและอาวุธหนักโจมตีฐานที่มั่นของกองทัพอาระกัน เพราะรู้ดีว่ากำลังภาคพื้นดินเพียงอย่างเดียวไม่สามารถเผด็จศึกกองกำลังในรัฐยะไข่ ที่มีความเชี่ยวชาญด้านพื้นที่เป็นอย่างดีได้\n\nจากแถลงการณ์ของจาย ตู คา (Khaing Thu Kha) โฆษกของกองทัพอาระกัน เรายังทราบอีกว่ากองทัพพม่ามีกองกำลังประจำอยู่ทั่วประเทศก็จริง แต่ในปัจจุบันเกิดปัญหาว่ากองกำลังแต่ละกลุ่มมีจำนวนทหารและอาวุธไม่เพียงพอ เนื่องจากต้องต่อสู้กับกองกำลังกลุ่มชาติพันธุ์หลายกลุ่มพร้อมๆ กัน ยังไม่นับกองกำลังฝั่งประชาชน หรือ PDF ที่ก็มีจำนวนมากขึ้น แม้ PDF จะมีปัญหาเรื่องเงินทุนและอาวุธที่ไม่ได้มีมากมายเหมือนกองกำลังฝั่งรัฐหรือของกลุ่มชาติพันธุ์อื่นๆ ในปัจจุบัน กองกำลังฝั่งรัฐบาลพม่าไม่สามารถนำทหารจำนวนมากเข้าไปในรัฐยะไข่ได้อีกแล้ว และทหารที่ยังประจำการอยู่ในรัฐยะไข่ก็แทบไม่ออกจากฐานที่มั่น เพราะเกรงว่าจะสูญเสียฐานที่มั่นที่เหลืออยู่ไม่มากไป และหากต้องเปิดฉากโจมตีกับกองกำลังต่างๆ ก็ใช่ว่ากองทัพพม่าจะชนะ\n\nสถานการณ์ในรัฐยะไข่ตอนนี้อยู่ในขั้น “ล่อแหลม” เพราะกองทัพอาระกันยืนยันระดมทัพเพื่อเผด็จศึกกองทัพพม่าเต็มสูบ กองทัพอาระกันส่งกองกำลังเข้าไปในพื้นที่ที่มีกองทัพพม่าประจำอยู่และอาจเปิดฉากโจมตีกองทัพพม่าได้ทุกเมื่อ รวมทั้งยังเตือนประชาชนในพื้นที่แถบเมืองหม่องด่อ (Maungdaw) ทางตอนเหนือของรัฐยะไข่ว่าให้เตรียมตัวอพยพแล้ว โฆษกกองทัพอาระกันแถลงว่ากองทัพพม่ามีกำลังพลราว 10,000 นาย ประจำอยู่ในรัฐยะไข่ ส่วนใหญ่ประจำอยู่ทางตอนเหนือ ซึ่งเป็นพื้นที่ที่เคยมีชาวโรฮีนจาอาศัยอยู่หนาแน่นมาก่อน ในจำนวนนี้เกินครึ่งเป็นตำรวจตระเวนชายแดน และอีกราว 3,000 นาย เป็นทหารที่ถูกเกณฑ์เข้ามาประจำในรัฐยะไข่\n\nปัญหาสำคัญของกองทัพพม่าในขณะนี้คือทหารจำนวนมากขาดกำลังใจ หลายคนไม่ได้เห็นด้วยกับรัฐประหาร จึงเกิดปรากฏการณ์ทหารหนีทัพ เฉพาะในรัฐยะไข่ มีทหารพม่านับร้อยคนที่หนีทัพและมีบางส่วนที่ไปเข้าร่วมกับกองทัพอาระกัน กองทัพอาระกันยังยืนยันด้วยว่าตนไม่ได้เข้าร่วมเป็นพันธมิตรกับกองกำลังประชาชน PDF โดยตรง ให้ความช่วยเหลือด้านการปฐมพยาบาล และรักษาทหาร PDF ที่ป่วยเป็นบางครั้ง แต่ไมได้ให้ความช่วยเหลือด้านอาวุธกับ PDF แต่อย่างใด\n\nประเด็นสุดท้ายที่โฆษกกองทัพอาระกันกล่าวถึง และผู้เขียนมองว่าน่าสนใจเป็นพิเศษคือการอ้างอิงถึงการชาวโรฮีนจา และกระบวนการนำชาวโรฮีนจากลับคืนถิ่นฐาน (repatriation) หากกล่าวถึงเรื่องนี้ในยุคก่อนรัฐประหาร อำนาจการจัดการปัญหาโรฮีนจาขึ้นอยู่กับกองทัพ ที่กดดันให้รัฐบาลพลเรือนผลักไสให้ชาวโรฮีนจาต้องอพยพหนีตายเข้าไปในบังกลาเทศนับล้านคน แต่ภาวะสุญญากาศทางอำนาจในรัฐยะไข่ที่เกิดขึ้นหลังรัฐประหาร ทำให้กองทัพอาระกันมีบทบาทในการกำหนดนโยบายที่เกี่ยวกับการรับชาวโรฮีนจากลับเข้ามามากขึ้น ท่าทีของกองทัพอาระกันคือพยายามให้ความเชื่อมั่นกับทั้งบังกลาเทศและประชาคมโลกว่าหากโลกให้การสนับสนุนกองทัพอาระกันแล้วล่ะก็ พวกเขาก็จะช่วยให้ชาวโรฮีนจากลับเข้าไปในรัฐยะไข่โดยเร็วที่สุด เป็นไปได้ว่ากองทัพอาระกันใช้โอกาสที่รัฐบาลของคณะรัฐประหารกำลังมีข้อพิพาทกับรัฐบาลบังกลาเทศ และกระบวนการนำชาวโรฮีนจากลับไปในรัฐยะไข่ที่หายเงียบไปสักระยะแล้วมาเป็นเหตุผลเพื่อขอความสนับสนุนจากนานาชาติ กองทัพอาระกันยังประกาศว่าพวกเขาจะเริ่มหารือเรื่องโรฮีนจาก็ต่อเมื่อประชาคมโลกให้การรับรอง “รัฐบาลอาระกัน” อย่างเป็นทางการแล้วเท่านั้น",
    "ศ.มูฮัมหมัด ยูนูส เจ้าของโนเบลสันติภาพ เยือนรพ.ธนบุรี คุย ‘หมอบุญ’ แลกประสบการณ์ช่วยคนทุกระดับเข้าถึงแพทย์": "เมื่อวันที่ 16 กันยายน เวลา 18 00 น. ที่โรงพยาบาลธนบุรีบำรุงเมือง ศาสตราจารย์มูฮัมหมัด ยูนูส นักเศรษฐศาสตร์ชาวบังกลาเทศ เจ้าของรางวัลโนเบลสาขาสันติภาพและผู้ก่อตั้งธนาคารกรามีน เดินทางเข้าเยี่ยมชมการดำเนินงานความก้าวหน้าทางเทคโนโลยีของโรงพยาบาลธนบุรีโดยมีนางสาวนลิน วนาสิน กรรมการบริหารเครือโรงพยาบาลธนบุรี ให้การต้อนรับ\n\nศาสตราจารย์ยูนูส ขึ้นกล่าวบนเวทีว่า ความยินดีที่ได้เดินทางมายังโรงพยาบาลธนบุรีในวันนี้ ตนได้ยินชื่อเสียงของนายแพทย์บุญ วนาสิน ผู้ก่อตั้งโรงพยาบาลฯ จึงได้เดินทางมาเพื่อศึกษา แลกเปลี่ยนแนวคิด ประสบการณ์ในการก่อตั้งโรงพยาบาลในประเทศไทย โดยจะนำข้อมูลต่างๆไปใช้ในโครงการก่อตั้งสถานพยาบาลเพื่อสังคมในบังกลาเทศ ด้วยเป้าหมายในการเข้าถึงบริการทางการแพทย์มีราคาที่ทุกคนสามารถเข้าถึงได้ และการลดทอนเวลาในการรอรักษาโดยการใช้เทคโนโลยีเข้ามาช่วย\n\n“มีแค่คนที่มีรายได้สูงเท่านั้นที่จะได้รับการเข้าถึงทางการแพทย์ คนในระดับรากหญ้าเข้าไม่ถึงการแพทย์ ซึ่งนี่เป็นปัญหาในหลายๆแห่ง แม้แต่ในสหรัฐ เราควรนำการรักษาไปยังหน้าบ้านของคน เราจึงกำลังสร้าง Digital healthcare โดยให้ผู้ป่วยโทรศัพท์หาหมอโดยตรง เพื่อให้หมอวินิจฉัยอาการผ่านทางโทรศัพท์ การรอการรักษาในบังกลาเทศอาจใช้เวลานานหลายชั่วโมง ซึ่งการทำแบบนี้จะช่วยลดทอนเวลาให้กับผู้ป่วยได้’’ ศาสตราจารย์ยูนูส กล่าว\n\nสำหรับประเด็นการระบาดของไวรัสโควิด-19 ศาสตราจารย์ยูนูสให้ความเห็นว่า ไม่ควรมีบริษัทใดถือครองลิขสิทธิ์วัคซีนโควิด-19\n\n“บริษัทที่ถือครองลิขสิทธิ์วัคซีนโควิดไม่กี่เจ้าทำกำไรหลายพันล้านเหรียญ และทำให้วัคซีนโควิดถูกถือครองโดยประเทศที่ร่ำรวย ซึ่งวิธีนี้ควรถูกล้มเลิก ทุกคนควรสามารถผลิตวัคซีนโควิด-19ได้ ทุกคนควรได้รับการเข้าถึงวัคซีนโควิด-19’’\n\nจากนั้น ศาสตราจารย์ยูนูสกล่าวถึงแคมเปญการสร้างบริษัทยาที่ไม่เน้นสร้างผลกำไร แต่มุ่งเน้นไปให้ประชาชนทุกคนมีชีวิตรอด และเข้าถึงวัคซีนได้ ซึ่งเป็นจุดเริ่มต้นของการร่วมมือกันระหว่างตนและนายแพทย์บุญ\n\nจากนั้น นายแพทย์บุญ กล่าวว่า ตนมองเห็นช่องทางที่จะนำระบบเทคโนโลยีด้าน AI มาใช้ในทางการแพทย์ นอกจากนี้ ยังได้ทราบถึงปัญหาที่ประชาชนในกรุงเทพฯ ไม่สามารถเข้าถึงการแพทย์ เนื่องจากข้อจำกัดหลายประการซึ่งตนได้หารือกับเจ้าหน้าที่ สปสช. ในประเด็นการตรวจทางไกล หรือ Telemedicine เพื่อให้คนเข้าถึงได้สะดวกขึ้น อีกทั้งจะทำให้ค่าใช้จ่ายลดลงด้วย ซึ่งแนวคิดดังกล่าวสอดคล้องกับศาสตราจารย์ยูนูส\n\n“ในช่วงสัปดาห์ที่ผ่านมา ผมได้ทำการหารือร่วมกับบรรดานักวิทยาศาสตร์ด้านไอที และผู้เชี่ยวชาญจากสหรัฐเกี่ยวกับความต้องการจะนำเทคโนโลยีระบบ AI มาช่วยเรื่องการช่วยเหลือทางการแพทย์ ตัวอย่างเช่นทำการรักษาทางด้านหู ซึ่งสามารถใช้ระบบนี้ช่วยในการตรวจรักษาได้’’ นายแพทย์บุญกล่าว\n\nภายหลังเสร็จสิ้นงาน นางสาวนลิน วนาสิน มอบของที่ระลึกแด่ศาสตราจารย์ยูนูสและมีการถ่ายภาพร่วมกับศาสตราจารย์พรชัย มาตังคสมบัติ อดีตอธิการบดีมหาวิทยาลัยมหิดล, นายแพทย์พิชิต กังวลกิจ ประธานเจ้าหน้าที่บริหารโรงพยาบาลธนบุรี บำรุงเมือง, คุณชัยพิพัฒน์ แก้วไตรรัตน์ กรรมการบริหารบริษัท อควา จำกัดมหาชน และดร.สุวดี พันธุ์พานิช กรรมการบริหารโรงพยาบาลธนบุรีบำรุงเมือง",
    "ทำความรู้จัก \"เครือจักรภพ\" ที่มี \"กษัตริย์อังกฤษ\" เป็นสัญลักษณ์": "เครือจักรภพมีการดำเนินงานโดยยึดหลักฉันทามติของชาติสมาชิกจากที่ประชุม ดำเนินงานโดยสำนักเลขาธิการเครือจักรภพ ปัจจุบันมี แพทริเซีย สกอตแลนด์ ดำรงตำแหน่งเลขาธิการเครือจักรภพ โดยมีกษัตริย์แห่งราชอาณาจักรเป็นประมุขของเครือจักรภพเป็นสัญลักษณ์ขององค์กร\n\nเครือจักรภพมีต้นกำเนิดขึ้นเมื่อมี ปฏิญญาลอนดอน ในปี 2492 ส่วนใหญ่เป็นอดีตอาณานิคมของจักรวรรดิบริเตน แต่บางประเทศสมัครเข้ารวมเครือจักรภพเองโดยความสมัครใจ ทั้งที่ไม่ได้ตกเป็นอาณานิคมหรือมีความเกี่ยวข้องทางรัฐธรรมนูญมาก่อน คือ โมซัมบิก รวันดา และกาบอง ที่เข้าร่วมเป็นสมาชิกในปี 2538 และ 2552 ตามลำดับ ส่วน 2 ประเทศล่าสุดที่พึ่งเข้าเป็นสมาชิกในปีนี้ คือ กาบอง และ โตโก ซึ่งไม่เคยเป็นอาณานิคมของจักรวรรดิบริเตนเช่นกัน\n\n“ เครือจักรภพแห่งประชาชาติ ” ( Commonwealth of Nations ) เดิมมีชื่อว่า “ เครือจักรภพบริเตน ” ( British Commonwealth ) หรือที่เรียกกันสั้นๆ ว่า “ เครือจักรภพ ” เป็นองค์กรระหว่างประเทศในระดับรัฐบาล ประกอบด้วย 56 ประเทศทั่วโลก ได้แก่ แอนทีกาและบาร์บิวดา ออสเตรเลีย บาฮามาส บังกลาเทศ บาร์เบโดส เบลีซ บอตสวานา บรูไน แคเมอรูน แคนาดา ไซปรัส ดอมินีกา เอสวาตินี ฟีจี กาบอง แกมเบีย กานา เกรเนดา กายอานา อินเดีย จาเมกา เคนยา คิริบาส เลโซโท มาลาวี มาเลเซีย มัลดีฟส์ มอลตา มอริเชียส โมซัมบิก นามิเบีย นาอูรู นิวซีแลนด์ ไนจีเรีย ปากีสถาน ปาปัวนิวกินี รวันดา เซนต์คิตส์ และเนวิส เซนต์ลูเชีย เซนต์วินเซนต์ และเกรนาดีนส์ ซามัว เซเชลส์ เซียร์ราลีโอน สิงคโปร์ หมู่เกาะโซโลมอน แอฟริกาใต้ ศรีลังกา แทนซาเนีย โตโก ตองกา ตรินิแดดและโตเบโก ตูวาลู ยูกันดา สหราชอาณาจักร วานูอาตู และ แซมเบีย ทำให้เครือจักรภพมีประชากรรวมกันกว่า 2,500 ล้านคน และมีมูลค่า GDP ของประเทศเครือจักรภพในปี 2564 รวมอยู่ที่ 13.1 ล้านล้านดอลลาร์\n\nหลังจากนั้น ยังมีการจัดประชุมสุดยอดผู้นำกลุ่มเครือจักรภพ หรือ CHOGM (Commonwealth Heads of Government Meeting) ทุก 2 ปี เพื่อหาทางออก เสนอวิธีแก้ไข หรือแลกเปลี่ยนความคิดเห็นในประเด็นต่าง ๆ ที่กำลังเกิดขึ้น และมีผลกระทบต่อประเทศสมาชิก สำหรับการประชุมครั้งล่าสุดนั้นจัดขึ้นที่กรุงคิกาลี ประเทศรวันดา เมื่อวันที่ 21-23 มิ.ย. ที่ผ่านมา\n\nนอกจากนี้ เครือจักรภพแห่งประชาชาติ ยังจัดการแข่งขันกีฬาเพื่อสร้างความสามัคคีในกลุ่มประเทศสมาชิกในชื่อว่า “ Commonwealth Games ” ขึ้นทุก 4 ปีเช่นเดียวกับกีฬาโอลิมปิก โดยครั้งล่าสุดพึ่งจัดไปเมื่อวันที่ 28 ก.ค. - 8 ส.ค. 2565 ณ เมืองเบอร์มิงแฮม สหราชอาณาจักร\n\nอย่างไรก็ตาม ชาติสมาชิกเครือจักรภพ ต่างไม่มีข้อผูกพันทางกฎหมายใดๆ ระหว่างกัน มีเพียงหลักการในด้านต่างๆ ที่จะปฏิบัติร่วมกันคือ ประชาธิปไตย สิทธิมนุษยชน เสรีภาพในการพูด และนิติธรรม พร้อมทั้งการแบ่งปันเป้าหมายด้านการพัฒนา ประชาธิปไตย และสันติภาพ ตามที่ทุกชาติสมาชิกต่างได้ลงนามไว้ใน กฎบัตรเครือจักรภพ ( Commonwealth Charter )\n\nราชอาณาจักรเครือจักรภพ (Commonwealth Realm)\n\nแม้ว่าเครือจักรภพแห่งประชาชาติจะมีกษัตริย์แห่งสหราชอาณาจักรเป็นสัญลักษณ์ขององค์กร แต่ไม่ได้หมายความว่ากษัตริย์แห่งสหราชอาณาจักรจะเป็นประมุขในทุกประเทศสมาชิก เพราะ 36 ชาติสมาชิกมีสถานะเป็นสาธารณรัฐ และอีก 5 ชาติสมาชิกมีราชวงศ์เป็นของตนเอง\n\nดังนั้นจะมีเพียง 15 ชาติเท่านั้นที่มีกษัตริย์แห่งสหราชอาณาจักรเป็นประมุข ซึ่งจะเรียกกลุ่มประเทศเหล่านี้ว่า “ราชอาณาจักรเครือจักรภพ” ประกอบไปด้วย แอนทีกาและบาร์บิวดา ออสเตรเลีย บาฮามาส เบลีซ แคนาดา เกรเนดา จาเมกา นิวซีแลนด์ ปาปัวนิวกีนี เซนต์คิตส์ และเนวิส เซนต์ลูเชีย เซนต์วินเซนต์ และเกรนาดีนส์ หมู่เกาะโซโลมอน ตูวาลู และสหราชอาณาจักร ซึ่งประเทศเหล่านี้ล้วนแต่เคยเป็นอาณานิคมของสหราชอาณาจักรด้วยกันทั้งสิ้น ยกเว้นเพียงแต่สหราชอาณาจักร และปาปัวนิวกินีที่เคยเป็นอาณานิคมของออสเตรเลีย\n\nตามพระราชบัญญัติเวสต์มินสเตอร์ พ.ศ.2474 พระราชบัญญัติแห่งสหราชอาณาจักรที่กำหนดหลักการความสัมพันธ์ระหว่างราชอาณาจักรเครือจักรภพกับพระมหากษัตริย์ (The Crown) ระบุว่า ประเทศในเครือจักรภพที่มีความสามารถในการปกครองตนเองระดับหนึ่งสามารถมีเอกราชทางนิติบัญญัติได้อย่างสมบูรณ์จากสหราชอาณาจักร ธรรมนูญนี้จึงเป็นการถอดถอนอำนาจแทบทั้งหมดของรัฐสภาสหราชอาณาจักรในการตรากฎหมายสำหรับประเทศในเครือจักรภพ มีผลทำให้ประเทศเหล่านี้มีเอกราชเป็นของตนเองโดยปริยาย\n\nท่าทีสมาชิกบางส่วนหลังควีนอังกฤษสวรรคต\n\nอย่างไรก็ตาม ในแต่ละประเทศในราชอาณาจักรเครือจักรภพนั้นจะมีนายกรัฐมนตรีของตนเอง ทำหน้าที่บริหารประเทศ และแต่ละประเทศ (ยกเว้นสหราชอาณาจักร) ยังต้องมี “ผู้สำเร็จราชการ” ซึ่งทำหน้าที่เป็นผู้แทนพระองค์พระมหากษัตริย์สหราชอาณาจักรอีกด้วย โดยภายหลังจากที่ สมเด็จพระราชินีนาถเอลิซาเบธที่ 2 แห่งสหราชอาณาจักร เสด็จสวรรคต แต่ละประเทศในราชอาณาจักรเครือจักรภพจะต้องลงนามในคำประกาศรับรอง กษัตริย์ประองค์ใหม่ ซึ่งในที่นี้คือ สมเด็จพระเจ้าชาร์ลส์ที่ 3 แห่งสหราชอาณาจักร เป็นประมุขพระองค์ใหม่แห่งเครือจักรภพ\n\nการเสด็จสวรรคตของควีนเอลิซาเบธที่ 2 เป็นชนวนเหตุสำคัญที่ทำให้หลายฝ่ายจับตาดู 14 ประเทศที่เหลือในราชอาณาจักรเครือจักรภพว่าจะแสดงท่าทีอย่างไรเกี่ยวกับการทำประชามติเพื่อเปลี่ยนระบอบการปกครองจากระบอบประชาธิปไตยอันมีพระมหากษัตริย์ทรงเป็นประมุขภายใต้รัฐธรรมนูญ (Constitutional Monarchy) มาเป็นระบอบสาธารณรัฐ (Republic) หลังจากที่ปีที่แล้วบาร์เบโดส อดีตประเทศสมาชิกประสบความสำเร็จในการเปลี่ยนระบอบการปกครองเป็นสาธารณรัฐ\n\nเริ่มกันที่ ฟิลิป เดวิส นายกรัฐมนตรีของบาฮามาส กล่าวว่า ในตอนนี้ ฝ่ายบริหารยังไม่ได้ตัดสินใจใดๆ ในเรื่องนี้ ท้ายที่สุดแล้วจะต้องขึ้นอยู่กับประชามติ ว่าเสียงของประชาชนไปในทิศทางใด\n\nขณะที่ แกสตัน บราวน์ นายกรัฐมนตรีของแอนติกาและบาร์บูดา ระบุว่า จะทำประชามติว่าประชาชนต้องการเปลี่ยนระบอบการปกครองเป็นสาธารณรัฐหรือไม่ ภายใน 3 ปีนับจากนี้\n\n“นี่เป็นขั้นตอนสุดท้ายของการเป็นเอกราช เพื่อให้แน่ใจว่าเราเป็นประเทศที่มีอำนาจอธิปไตยอย่างแท้จริง” บราวน์ กล่าวสรุป\n\nเป็นไปในทิศทางเดียวกับประเทศในกลุ่มละตินอเมริกาอื่นๆ ที่พร้อมจะเดินหน้าสู่ระบอบสาธารณรัฐ แอนดรูว์ โฮลเนส นายกรัฐมนตรีจาเมกา กล่าวกับ เจ้าชายและเจ้าหญิงแห่งเวลส์ขณะที่เยือนจาเมกาเมื่อ มี.ค. ที่ผ่านมาว่า ประเทศของเขาพร้อมที่ก้าวเป็นสาธารณรัฐแล้ว โดยหนังสือพิมพ์ Independent รายงานว่าขณะนี้รัฐบาลจาเมกาได้แต่งตั้งเจ้าหน้าที่สำหรับเริ่มกระบวนการเปลี่ยนไปสู่สาธารณรัฐแล้ว\n\nส่วน เฮนรี ชาร์ลส อัชเชอร์ รัฐมนตรีว่าการกระทรวงการปฏิรูปรัฐธรรมนูญและการเมืองของเบลีซ บอกกับรัฐสภาว่า “บางทีอาจถึงเวลาแล้วที่เบลีซจะต้องก้าวไประดับเพื่ออิสรภาพที่แท้จริง แต่ชาวเบลีซทุกคนต้องร่วมกันตัดสินใจ”\n\nทาฮิรา คาร์เตอร์ เลขาธิการสำนักข่าวในสำนักนายกรัฐมนตรีเกรเนดา ระบุว่า รัฐบาลยังไม่มีแผนจะเปลี่ยนระบอบการปกครองในตอนนี้ แต่ยอมรับว่ามันจะเกิดขึ้นในอนาคตอย่างค่อยเป็นค่อยไป\n\nขณะที่ จาซินดา อาร์เดิร์น นายกรัฐมนตรีของนิวซีแลนด์ กล่าวว่า แม้จะมีการโต้เถียงเรื่องการเปลี่ยนแปลงการปกครองมาตลอดเวลาหลายปี แต่จะไม่เกิดขึ้นในเร็ววันนี้อย่างแน่นอน ซึ่งเธอคาดว่าอย่างเร็วที่สุดน่าจะเกิดขึ้นภายในช่วงชีวิตของเธอ\n\nเช่นเดียวกับการให้สัมภาษณ์ของ แอนโทนี แอลบานีส นายกรัฐมนตรีคนล่าสุดของออสเตรเลีย เปิดเผยว่า เรื่องการเปลี่ยนระบอบการปกครองไม่ได้อยู่ในวาระสำคัญของรัฐบาลของเขา แต่ไม่ปฏิเสธว่ามันจะเกิดขึ้นในอนาคตหรือไม่\n\nด้าน จัสติน ทรูโด นายกรัฐมนตรีแคนาดา ทวีตผ่านบัญชีส่วนตัวว่า “ในขณะที่เรายังคงไว้อาลัยต่อการจากไปสมเด็จพระราชินีนาถเอลิซาเบธที่ 2 ผู้ทรงครองราชย์ยาวนานที่สุดของแคนาดา และเรามองไปยังอนาคตด้วยการประกาศรับตำแหน่งกษัตริย์ชาร์ลส์ที่ 3 ขึ้นเป็นกษัตริย์ของแคนาดา”\n\nขณะที่ เจมส์ มาราเป นายกรัฐมนตรีของปาปัวนิวกินี กล่าวในพิธีไว้อาลัยควีนเอลิซาเบธที่ 2 ว่า “เราทุกคนมารวมตัวกันที่นี่เพื่อรับทราบการจากไปของพระองค์ และเป็นสักขีพยานในการเสด็จขึ้นครองบัลลังก์ของสมเด็จพระเจ้าชาร์ลส์ที่ 3” ไม่ต่างจาก ซาวาลี อามาโซเน ฟาโตกา รองเลขาธิการสำนักนายกรัฐมนตรีตูวาลู ที่ระบุว่าจะยังคงมีพระเจ้าชาร์ลส์ที่ 3 เป็นประมุขต่อไป\n\nสุดท้ายแล้ว จนถึงขณะนี้ ทั้ง 14 ประเทศยังคงราชอาณาจักรเครือจักรภพที่มีสมเด็จพระเจ้าชาร์ลส์ที่ 3 ทรงเป็นประมุข ไม่มีใครรู้ว่าสุดท้ายแล้วจะมีกี่ประเทศที่ออกไปเป็นสาธารณรัฐ เสียงของประชาชนเท่านั้นที่จะให้คำตอบได้\n\n\n\nที่มา: BBC, Bloomberg, Royal, The Common Wealth\n\n\n\n\n\nพิสูจน์อักษร....สุรีย์ ศิลาวงษ์",
    "รายงานพิเศษ : เร่งสอบชาวโรฮีนจากลุ่มใหญ่ 51 คน โผล่เกาะกลางทะเล จ.สตูล": "สนามข่าว 7 สี - เจ้าหน้าที่เร่งคัดแยกชาวโรฮีนจา 51 คน ถูกปล่อยเกาะในจังหวัดสตูล เป็นกลุ่มใหญ่กลุ่มที่ 2 ในรอบ 3 เดือน ขณะที่ล่ามเผย ต้องการเดินทางไปหางานทำที่ประเทศมาเลเซียและอินโดนีเซีย โดยนายทุนจ่ายค่านายหน้าให้แต่ละคนกว่า 134,000 บาท ลงสนามข่าว กับคุณเตชะวัฒน์ สุขรักษ์เสียงดังเอ็ดตะโรบนเกาะกล้วย อำเภอทุ่งหว้า จังหวัดสตูล เป็นความชุลมุนของชาวโรฮีนจา 41 คน ที่หิวโหย รับข้าว และน้ำดื่มจากเจ้าหน้าที่ ช่วงบ่ายวันที่ 6 กันยายนกลุ่มนี้พบได้จากการขยายผล สอบสวนชาวโรฮีนจา 10 คน ที่ชาวประมงไปพบลอยคออยู่ในทะเล รอยต่อเกาะบุโหลนดอน และเกาะเขาใหญ่ อำเภอละงู หลังควบคุมตัวได้ 51 คน เจ้าหน้าที่นำตัวขึ้นฝั่งทันที เพื่อคัดกรองโควิด-19 พร้อมนำอาหาร กับเสื้อผ้า มาให้เจ้าหน้าที่สหวิชาชีพ สอบสวนแต่ละคน ผ่านล่ามแปลภาษา หญิงชาวโรฮีนจาที่เดินทางมากับลูกชาย บอกว่า หนีจากค่ายผู้ลี้ภัย UNHCR ในประเทศบังกลาเทศ โดยมีคนมารับไปลงเรือที่มีคนดูแล 7 คน โดยบนเรือลำนี้ มีผู้ร่วมเดินทางมากกว่า 100 คนซึ่งเดินทางมาแล้ว 18 วัน แต่ละวันได้รับประทานอาหาร 2 มื้อ ระยะหลังอาหารเหลือน้อย ได้วันละมื้อเท่านั้น กระทั่งไม่กี่วันที่ผ่านมา เริ่มขาดแคลน คนดูแลเรือจึงให้ลงจากเรือ ว่ายน้ำขึ้นเกาะ โดยบอกว่า เกาะนี้เป็นประเทศอินโดนีเซีย ที่ต้องการเดินทางไป ส่วนสาเหตุที่หลบหนี เพราะต้องการไปทำงานหาเงินส่งลูกเรียนหนังสือ แต่บางคนต้องการเดินทางไปทำงานที่มาเลเซียจากสอบสวน มีผู้หนีออกจากค่ายผู้ลี้ภัยเพียง 10 คน ที่เหลือนายหน้ารับตัวจากท่าเรือในรัฐยะไข่ ประเทศเมียนมา โดยนายทุนชาวอินโดนีเซีย จ่ายเงินค่าเดินทางชาวโรฮีนจาให้นายหน้ามากกว่าคนละ 134,000 บาท แต่เมื่อเรือเข้าน่านน้ำมาเลเซีย ก็ถูกผลักดัน ทำให้คนนำพาและคนขับเรือ ต้องหันหัวเรือกลับเข้าน่านน้ำไทย ก่อนที่เรือจะน้ำมันหมดด้าน ผู้บัญชาการตำรวจภูธรภาค 9 ลงพื้นที่ไปให้กำลังใจเจ้าหน้าที่ พร้อมตรวจสอบการคัดแยกชาวโรฮีนจา และเป็นตัวแทนผู้บัญชาการตำรวจแห่งชาติ มอบสิ่งของอุปโภค-บริโภค เครื่องใช้จำเป็น ก่อนเผยว่า ขณะนี้เร่งสอบสวนแกะรอยว่า เชื่อมโยงขบวนการค้ามนุษย์หรือไม่ แต่เบื้องต้นไม่พบคนไทยมีส่วนเกี่ยวข้องการพบชาวโรฮีนจากลุ่มที่สอง รอบสามเดือน ในทะเลชั้นในจังหวัดสตูล ถูกตั้งข้อสังเกตถึงความมั่นคง เพราะมีสถานีเรดาร์ 2 แห่ง ที่จะตรวจจับเรือหรือยานพาหนะ อากาศยานได้ แต่เหตุใดเรือขนชาวโรฮีนจาเล็ดลอดมาได้",
    "“5 แอร์ไลน์ไทย” ตีปีกไฮซีซั่น! แห่เพิ่มเที่ยวบินอินเตอร์ฯ โกยยอดผู้โดยสาร": "ด้านตลาด “อินเดีย” ซึ่งเป็นหนึ่งในเส้นทางที่มีศักยภาพ เตรียมเปิด กรุงเทพฯ-คยา เริ่มบิน 30 ต.ค. ทำให้ไทยแอร์เอเชียมีเส้นทางบินตรงสู่ประเทศอินเดียรวม 6 เส้นทาง ร่วมกับเส้นทางสู่เมืองโกลกาตา เชนไน ชัยปุระ โกชิ และบังกาลอร์ ที่เปิดให้บริการไปแล้ว มีอัตราการขนส่งผู้โดยสาร (โหลดแฟคเตอร์) ดีที่ 80%\n\nสันติสุข คล่องใช้ยา ประธานเจ้าหน้าที่บริหาร สายการบินไทยแอร์เอเชีย กล่าวว่า “ไทยแอร์เอเชีย” เตรียมเปิดเส้นทางบินตรงระหว่างประเทศในไตรมาส 4 นี้ ได้แก่ เส้นทาง กรุงเทพฯ-ฟุกุโอกะ ประเทศญี่ปุ่น เดือน ต.ค. ส่วนเส้นทาง กรุงเทพฯ-กาฐมาณฑุ เมืองหลวงประเทศเนปาล กับเส้นทาง กรุงเทพฯ-ธากา เมืองหลวงประเทศบังกลาเทศ วางกำหนดเปิดภายในเดือน พ.ย. ขณะที่ฐานปฏิบัติการ (ฮับบิน) เชียงใหม่ จะเปิดอีก 2 เส้นทางสู่ประเทศเวียดนาม คือ เชียงใหม่-ฮานอย และ เชียงใหม่-ดานัง เริ่มทำการบิน 30 ต.ค.\n\nทั้งนี้ ไทยแอร์เอเชียปรับลดเป้าหมายจำนวนผู้โดยสารตลอดปี 2565 เหลือที่ 10 ล้านคน จากก่อนหน้านี้เคยตั้งเป้าไว้ 12.5 ล้านคน หลังสถานการณ์การท่องเที่ยวและเดินทางช่วงครึ่งปีแรกไม่เป็นไปตามคาดหมาย โดยปัจจุบันมีการใช้เครื่องบินทำการบิน 33 ลำ และจะเพิ่มเป็น 43 ลำในไตรมาส 4 นี้ จากฝูงบินที่มีอยู่ทั้งหมด 53 ลำ\n\n“ในไตรมาส 4 ปีนี้ เส้นทางบินระหว่างประเทศของไทยแอร์เอเชียจะฟื้นตัว 50% เมื่อเทียบกับช่วงก่อนโควิด-19 ระบาด เนื่องจากยังต้องรอการฟื้นตัวของตลาดเส้นทางบินสู่จีน ฮ่องกง มาเก๊า และไต้หวัน ซึ่งคิดเป็นสัดส่วนเกือบ 50%”\n\nก่อนหน้านี้ ธรรศพลฐ์ แบเลเว็ลด์ รักษาการประธานเจ้าหน้าที่บริหาร สายการบินไทยแอร์เอเชีย เอ็กซ์ กล่าวว่า “ไทยแอร์เอเชีย เอ็กซ์” ได้เปิดตัว 2 เส้นทางบินใหม่ สู่เมืองใหญ่ 2 อันดับแรกของประเทศออสเตรเลีย ได้แก่ เส้นทาง กรุงเทพฯ (สุวรรณภูมิ) - ซิดนีย์ ความถี่ 4 เที่ยวบินต่อสัปดาห์ เริ่มบิน 2 ธ.ค.นี้ และเส้นทาง กรุงเทพฯ (สุวรรณภูมิ) - เมลเบิร์น ความถี่ 3 เที่ยวบินต่อสัปดาห์ เริ่มบิน 1 ธ.ค. ส่วนเส้นทางใหม่อื่นๆ เช่น กรุงเทพฯ - นิวเดลี ประเทศอินเดีย คาดเริ่มบินเดือน ต.ค.\n\nนอกจากนี้ ไทยแอร์เอเชีย เอ็กซ์ จะเร่งฟื้นเส้นทางบินและเพิ่มความถี่เที่ยวบินสู่ประเทศเกาหลีใต้และญี่ปุ่นให้กลับไปมีความถี่เท่าเดิมเร็วที่สุด จากเมื่อปี 2562 ไทยแอร์เอเชียเอ็กซ์เคยทำการบินเส้นทางกรุงเทพฯสู่ โซล 3 เที่ยวบินต่อวัน โตเกียว 3 เที่ยวบินต่อวัน โอซาก้า 2 เที่ยวบินต่อวัน และซัปโปโร 1 เที่ยวบินต่อวัน\n\nปัจจุบันกลับมาให้บริการเส้นทางสู่โซล 1 เที่ยวบินต่อวัน เส้นทางสู่โตเกียว 4 เที่ยวบินต่อสัปดาห์ โดยตามตารางการบินของไทยแอร์เอเชียเอ็กซ์เดือน ธ.ค.นี้ จะเพิ่มความถี่เที่ยวบินสู่ประเทศญี่ปุ่น เส้นทางโตเกียว เป็น 1-2 เที่ยวบินต่อวัน เส้นทางโอซาก้า เพิ่มเป็น 1 เที่ยวบินต่อวัน ซึ่งน่าจะเริ่มบินตั้งแต่เดือน ต.ค.ที่ 4 เที่ยวบินต่อสัปดาห์ และเส้นทางซัปโปโร 4 เที่ยวบินต่อสัปดาห์\n\nปิ่นยศ พิบูลสงคราม ผู้อำนวยการฝ่ายการพาณิชย์ สายการบินไทยเวียตเจ็ท กล่าวว่า “ไทยเวียตเจ็ท” จะปรับเพิ่มความถี่เที่ยวบิน กรุงเทพฯ (สุวรรณภูมิ) - ฟูกุโอกะ เป็น 5 เที่ยวบินต่อสัปดาห์ ตั้งแต่ 1 ต.ค.นี้เป็นต้นไป และจะปรับเพิ่มความถี่เที่ยวบิน กรุงเทพฯ (สุวรรณภูมิ) - ไทเป เป็น 2 เที่ยวบินต่อสัปดาห์ ตั้งแต่ 2 ต.ค.\n\nพร้อมกันนี้ ไทยเวียตเจ็ทได้ประกาศเริ่มให้บริการเส้นทางบินระหว่างประเทศเส้นทางใหม่ กรุงเทพฯ (สุวรรณภูมิ) - ฟู้โกว๊ก ประเทศเวียดนาม ตั้งแต่ 12 ต.ค.นี้เป็นต้นไป หวังดึงดูดนักท่องเที่ยวไปยังเกาะสวรรค์ของเวียดนามในช่วงไฮซีซันนี้\n\nพุฒิพงศ์ ปราสาททองโอสถ กรรมการผู้อำนวยการใหญ่ บริษัท การบินกรุงเทพ จำกัด (มหาชน) ผู้ให้บริการสายการบินบางกอกแอร์เวย์ส กล่าวว่า “บางกอกแอร์เวย์ส” ได้วางแผนปฏิบัติการบินให้เหมาะสมและสอดคล้องกับปริมาณนักท่องเที่ยว โดยในเส้นทางบินระหว่างเกาะสมุย ปัจจุบันได้เปิดให้บริการรวมทั้งสิ้นจำนวน 6 เส้นทาง ได้แก่ กรุงเทพฯ-สมุย, สมุย-ภูเก็ต, สมุย-เชียงใหม่, สมุย-อู่ะเภา, สมุย-หาดใหญ่ และ สมุย-สิงคโปร์\n\n“นอกจากนี้ ในปลายปี 2565 บริษัทยังเตรียมกลับมาเปิดให้บริการเส้นทาง สมุย-กระบี่ และต้นปี 2566 จะเปิดให้บริการเที่ยวบินระหว่างประเทศในเส้นทาง สมุย-ฮ่องกง และแผนเปิดเส้นทางบินในอนาคต สมุย-เฉิงตู และ สมุย-ฉงชิ่ง เพื่อรองรับดีมานด์การเดินทางของกลุ่มลูกค้าชาวต่างชาติ โดยเฉพาะกลุ่มนักท่องเที่ยวชาวจีนให้สามารถบินตรงสู่เกาะสมุยได้อย่างสะดวกสบาย”\n\nด้าน ธีรพล โชติชนาภิบาล ประธานเจ้าหน้าที่สายการพาณิชย์ บริษัท สายการบินนกแอร์ จำกัด (มหาชน) กล่าวว่า ในช่วงไตรมาส 4 นี้ \"นกแอร์\" ได้เพิ่มความถี่เที่ยวบิน เส้นทาง กรุงเทพฯ-ย่างกุ้ง ประเทศเมียนมา เพิ่มเป็น 9 เที่ยวบินต่อสัปดาห์ และเตรียมเพิ่มความถี่เส้นทาง กรุงเทพฯ-โฮจิมินห์ซิตี้ ประเทศเวียดนาม เพิ่มจาก 1 เที่ยวบินต่อวัน เป็น 2 เที่ยวบินต่อวัน ส่วนเส้นทางอื่นๆ เช่น ประเทศอินเดีย นกแอร์ยังรอผลการอนุมัติเพื่อทำการบินสู่หลายเส้นทาง",
    "ภาพลวงตาของสินค้าเกษตรไทย ในวิกฤตโลกรวนและภาวะขาดแคลนอาหาร": "ในเวลาที่ทั่วโลกต่างประสบปัญหาสภาพอากาศแปรปรวน ยุโรปเผชิญกับภัยแล้งที่ร้ายแรงที่สุดในรอบ 500 ปี น้ำในแม่น้ำขนาดใหญ่หลายสายกำลังจะแห้งเหือดจนแทบจะลงไปเดินเล่นได้ ส่วนเอเชียก็กำลังได้รับผลกระทบจากปรากฏการณ์ลานีญา (La Niña) ทำให้เกิดน้ำท่วมอย่างหนักในหลายพื้นที่ ทั้งเกาหลีใต้ อินเดีย และบังกลาเทศ สร้างความเสียหายต่อพืชผลทางเกษตร แล้วไหนจะความขัดแย้งทางการทหารระหว่างรัสเซีย-ยูเครน ซึ่งพัฒนาเป็นปัญหาระดับภูมิรัฐศาสตร์โลกที่ผลักดันให้เกิดกระแสชาตินิยมทางอาหาร (food protectionism) ให้หลายประเทศเริ่มกักตุนสินค้าไว้บริโภคกันเองภายในประเทศอีก ภาวะขาดแคลนอาหารที่แต่เดิมเคยเป็นเพียงประเด็นสนทนาวงแคบๆ ของนักนโยบาย นักเคลื่อนไหว และทูตที่ต้องลงพื้นที่ไปดูปัญหาความแร้นแค้นในทวีปแอฟริกา จึงกลายมาเป็นประเด็นที่หลายรัฐบาลทั่วโลกเริ่มให้ความสนใจอีกครั้ง\n\nไทยเองก็เช่นกัน ประเด็นเรื่องภาวะขาดแคลนอาหารนั้นถูกหยิบยกขึ้นมาถกเถียงเป็นวงกว้างมากขึ้นอย่างเห็นได้ชัดในช่วง 2-3 เดือนที่ผ่านมา ไม่ว่าจะในระดับสื่อมวลชน นักวิชาการ พรรคการเมือง หรือแม้แต่ภายในรัฐบาล ซึ่งส่วนใหญ่ยังคงมองโลกในแง่บวก พร้อมกับความเชื่อที่ว่าไทยจะได้เป็นผู้รับประโยชน์สูงสุดประเทศหนึ่งจากวิกฤตโลกรวนและภาวะขาดแคลนอาหารที่เกิดขึ้น บ้างก็อ้างว่าพื้นที่เพาะปลูกของไทยมีกว่า 140 ล้านไร่ แต่บริโภคกันภายในจริงจังไม่ถึงร้อยละ 80 ทำให้มีผลผลิตจากภาคเกษตรเหลือให้ส่งออกอีกมากกว่าร้อยละ 20 บ้างก็อ้างมูลค่าการส่งออกสินค้าเกษตรของไทยโดยใช้สถิติย้อนหลังของช่วงก่อนไวรัส COVID-19 ระบาด ซึ่งเคยทำรายได้ถึง 33,000 ล้านดอลลาร์สหรัฐ\n\nกล่าวได้ว่าแทบทุกคนล้วนมองเห็นโอกาสในวิกฤตครั้งนี้ แต่จะมีสักกี่คนที่ถอยออกมามองในภาพกว้าง เพื่อพิจารณาอุปสรรคที่เรียงรายขวางกั้นโอกาสดังกล่าวอยู่ โดยเฉพาะกลุ่มที่มักจะนำประเด็นเรื่องค่าเงินบาทอ่อนตัวจากดอลลาร์ละ 32 บาท เมื่อตอนต้นปี มาเป็นเกือบ 37 บาท ภายในไม่ถึงครึ่งปี ว่าเป็นผลดีต่อการส่งออกสินค้าไทยไปต่างประเทศ ทำให้อุตสาหกรรมเกษตรและการแปรรูปอาหารของไทยสามารถขยายตัว ในจังหวะเดียวกับที่ราคาอาหารโลกปรับตัวสูงขึ้น หารู้ไม่ว่าสถานการณ์เงินบาทที่อ่อนค่าลงอย่างต่อเนื่องนั้น นำมาซึ่งต้นทุนวัตถุดิบ (ที่ไทยผลิตเองไม่ได้) มีราคาสูงขึ้นตามไปด้วย ไม่ว่าจะน้ำมัน หรือวัตถุดิบทางการเกษตร ล้วนเป็นสิ่งที่ไทยต้องนำเข้าจากต่างประเทศทั้งสิ้น\n\nเมื่อวัตถุดิบดังกล่าวต้องนำเข้าในอัตราที่สูงตามปัญหาเงินเฟ้อและบาทอ่อนค่า ต้นทุนการผลิตของไทยจึงสูงขึ้นอย่างน้อยร้อยละ 40 โดยอัตโนมัติอย่างหลีกเลี่ยงไม่ได้ ซ้ำร้ายกว่านั้น ราคาปุ๋ยที่ปรับตัวสูงขึ้นตามสถานการณ์ในรัสเซีย-ยูเครนจะเป็นปัจจัยภายนอกที่เข้ามาผลักดันให้เกษตรกรไทยบางส่วนเลือกทางลัดด้วยการลดปริมาณปุ๋ยในกระบวนการเพาะปลูกลง ทำให้ปริมาณผลิตผลต่อไร่ลดลง ประเด็นนี้แม้ว่าทางกระทรวงพาณิชย์จะพยายามแก้ไขด้วยการหันไปขอความช่วยเหลือจากซาอุดิอาระเบียที่เพิ่งจะฟื้นสัมพันธ์กันมาไม่นานได้ แต่สุดท้ายกลุ่มผู้ผลิตในห่วงโซ่ไทยก็ยังต้องไปเจอปัญหาเรื่องอะลูมิเนียมบรรจุภัณฑ์ในตลาดโลกที่มีปริมาณการผลิตต่ำกว่าปริมาณที่อุตสาหกรรมแต่ละแห่งต้องการใช้จริงอีกอยู่ดี\n\nนอกจากเรื่องต้นทุนและเรื่องตัวเลขในการส่งออกสินค้าแล้ว สิ่งที่ไทยควรหันไปมองและเตรียมแผนรับมือให้มากกว่าเดิม คือ ปัจจุบันสินค้าไทยกำลังถูกจับจ้อง (ในเชิงลบ) จากคู่แข่งรอบด้านทางธุรกิจ เพราะสินค้าส่งออกของเรามีความโดดเด่นและเป็นที่นิยมมากเกินไปในตลาดโลก ตัวอย่างที่เห็นได้ชัดที่สุด คือ ประเด็น ‘ลิงเก็บมะพร้าวในอุตสาหกรรมกะทิไทย’ ที่ภรรยาของอดีตนายกรัฐมนตรีประเทศหนึ่งเคยออกมาทำแคมเปญประท้วงต่อต้านในช่วงที่ไวรัส COVID-19 ระบาดใหม่ๆ (ปี 2020) ได้ปะทุกลายมาเป็นกระแสบอยคอตน้ำมะพร้าว/กะทิไทยอีกครั้งในสหรัฐอเมริกา จนถึงขั้นมีการเรียกร้องให้ห้าง Walmart ถอดน้ำกะทิไทยออกจากชั้นวางเมื่อช่วงมิถุนายนที่ผ่านมา\n\nหากพิจารณาอย่างถี่ถ้วน จะเห็นได้ว่าจังหวะและบริบทช่างบังเอิญจนน่าตกใจกับเวลาที่ไทยกำลังเป็นฝ่ายได้เปรียบในการส่งออกอาหารไปยังตลาดโลก อีกทั้งยังเป็นผู้เล่นในตลาดน้ำกะทิ/น้ำมะพร้าวรายใหญ่ในสหรัฐอเมริกาอีกด้วย\n\nประเด็นนี้แม้จะยังไม่มีข้อพิสูจน์ที่แน่ชัด แต่ในแวดวงนักธุรกิจและนักยุทธศาสตร์ทางนโยบายส่วนใหญ่ต่างลงความเห็นตรงกันใน Symposium อยู่บ่อยๆ ว่า สาเหตุหลักมาจากการที่คู่แข่งทางการค้าของไทยในต่างประเทศ ต้องการสร้างกระแสเพื่อเข้ามาแย่งชิงส่วนแบ่งทางการตลาด จึงให้ล็อบบี้ยิสต์ไปวางแผนร่วมกับกลุ่มนักเคลื่อนไหวให้ออกมาทำแคมเปญเรียกร้องปล่อยข่าวลือ เพื่อทำลายความน่าเชื่อถือของสินค้าไทย ซึ่งเมื่อสืบค้นลงลึกไปอีกก็จะทราบได้ว่า เวลานักเคลื่อนไหวออกมาทำแคมเปญโจมตีสินค้าตัวใดแล้ว มักจะทำทีเป็นนำเสนอ ‘ผลิตภัณฑ์ทางเลือก’ (ขายของ) แทรกไว้เสมอ เป็นต้นว่าถ้าไม่ซื้อแบรนด์นี้ แล้วควรจะซื้อแบรนด์ใด\n\nอันที่จริงประเด็นเรื่อง ‘ความไม่หวังดี’ จากประเทศคู่ค้า และพันธมิตรทางธุรกิจในต่างประเทศทั้งหลายนี้ ไม่ต้องหันไปมองที่ไหนไกล เอาแค่ใกล้ๆ บ้านในภูมิภาคเอเชียตะวันออกนี้ก็จะเข้าใจได้ไม่ยาก เพราะมหามิตรของไทยผู้เป็นคู่ค้า-ผู้อุปถัมภ์รายใหญ่ของเศรษฐกิจไทยอย่างจีนเองก็ไม่ได้หวังจะเล่นเกมระยะยาวกับอุตสาหกรรมทางการเกษตรไทยมาแต่ไหนแต่ไรแล้ว อย่างพื้นฐานที่สุดก็เรื่องค้าขายทุเรียน ทูตจีนมักประกาศอยู่เสมอว่า ไทยเป็นประเทศที่ปลูกทุเรียนได้อร่อย และจีนเองก็พร้อมจะเปิดตลาดต้อนรับทุเรียนไทยอย่างต่อเนื่อง\n\nแต่เมื่อหันกลับไปมองความเป็นจริง จีนได้ทดลองพัฒนาเทคโนโลยีการปลูกทุเรียน ‘มุซังคิง’ เงียบๆ ที่ไหหลำกับกวางตุ้งนับหมื่นไร่ตั้งแต่เมื่อหลายปีก่อน แถมล่าสุดยังมีกลุ่มนายทุนจีนเข้าไปลงทุนทำสวนทุเรียนหมอนทองที่ลาวเพิ่มอีก 30,000-40,000 ไร่ ยิ่งไปกว่านั้น ช่วงที่ผ่านมาจีนยังพยายามไปทำข้อตกลงพิธีสาร (protocol) เพื่อจะเปิดเส้นทางการค้าขายทุเรียนหมอนทองกับเวียดนามซึ่งมีพื้นที่เพาะปลูกพืชดังกล่าวกว่า 400,000 ไร่ ซึ่งหากดีลที่ว่านั้นประสบผลสำเร็จ ในอนาคตไม่เกิน 10 ปี จีนจะมีการพึ่งพาทุเรียนจากตลาดไทยในอัตราส่วนที่น้อยลงอย่างมีนัยสำคัญ เพราะเวียดนามและลาวมีชายแดนเชื่อมกับจีน ทำให้การขนส่งสินค้าเข้าสู่จีนมีความสะดวกมากกว่า ทั้งในด้านการขนส่งและการได้รับสิทธิยกเว้นภาษี\n\nข้าวก็เป็นอีกหนึ่งตัวอย่างที่สะท้อนถึงความน่ากังวลเรื่องตำแหน่งแห่งที่ของไทยในฐานะครัวโลก คนไทยเรามักมีความเชื่อว่าข้าวไทยนั้นอร่อย มีคุณภาพระดับโลก และแสดงท่าทีสงสัยอยู่ตลอดว่าเหตุใดข้าวไทยจึงไม่สามารถปรับราคาสูงขึ้นตามสินค้าทางการเกษตรชนิดอื่นๆ ในตลาดโลก เช่น ข้าวโพด และข้าวสาลี\n\nจากกราฟข้างต้น จะเห็นได้ว่าทั้งข้าวโพดและข้าวสาลีต่างมีมูลค่าเพิ่มขึ้นในช่วงไตรมาสแรกของปี 2022 ขณะที่ราคาข้าวไทยยังคงย่ำอยู่กับที่ ทั้งหมดนี้เป็นเพราะข้าวเป็นพืชที่ประเทศไหนๆ ก็ปลูกกัน ไม่ว่าจะจีน อินเดีย เวียดนาม แม้จะคนละพันธุ์กัน แต่ผู้บริโภคในต่างประเทศส่วนมากยังแยกไม่ออก สัดส่วนของข้าวไทยในตลาดโลกปัจจุบันจึงมีเพียงไม่ถึงร้อยละ 10\n\nเมื่อคู่แข่งเยอะ ไทยจึงไม่สามารถเป็นผู้กำหนดราคาในตลาดได้ มิหนำซ้ำ จีนซึ่งเป็นคู่ค้ารายใหญ่ในตลาดข้าวไทยที่เคยนำเข้าข้าวจากไทยมูลค่าเกือบ 500 ล้านดอลลาร์สหรัฐ กลับปรับยุทธศาสตร์ใหม่เป็นแผนพึ่งพาตนเองมากขึ้นในมิติความมั่นคงทางอาหาร ทำให้ในระยะยาว ข้าวไทยจะเข้าสู่ตลาดจีนได้น้อยลงไม่ต่างจากทุเรียน และผลผลิตทางการเกษตรชนิดอื่นๆ แน่นอนว่าผลเสียทั้งหมดจะย้อนกลับมาที่กลุ่มผู้ผลิตในอุตสาหกรรมเกษตรและอาหารของไทยที่มีสัดส่วนทำรายได้แก่ประเทศมากกว่าร้อยละ 20 ของ GDP\n\nหากต้องการพิสูจน์ถึงความไร้อำนาจต่อรองในการส่งออกสินค้าไทยบนเวทีโลก ให้ดูที่นโยบาย Zero-Covid Policy ของประธานาธิบดี สี จิ้นผิง (Xi Jinping) ของจีนที่ให้อำนาจเจ้าหน้าที่รัฐบริเวณชายแดนจีนสามารถปฏิเสธรถบรรทุกสินค้าที่ตรวจพบว่ามีเชื้อไวรัส COVID-19 ปนเปื้อน ไม่ให้ผ่านแดนเข้าประเทศได้ ส่งผลให้สินค้าไทยมีอัตราการเดินทางถึงจีนต่ำลง ทั้งนี้ไม่ใช่เพราะมีเชื้อไวรัส COVID-19 ปนเปื้อนมาจากไทยในปริมาณมากแต่อย่างใด หากแต่ด่านตรวจมีขีดจำกัดในด้านความเร็วของการคัดกรองจุดผ่านแดน ทำให้พืชผลทางการเกษตรที่อยู่ในรถบรรทุกเน่าเสีย หรือเสียหายระหว่างขนส่งไปในปริมาณมากได้ไม่ยาก\n\nข้างต้นคือสิ่งที่ทุกฝ่ายในไทยควรตระหนักมากที่สุดในปัจจุบันนี้ แทนที่จะหลงระเริงในตัวเลขการส่งออกที่เพิ่มขึ้นตั้งแต่ช่วงไตรมาสแรกของปี 2022 ไทยควรขยับกลับมาดูทิศทางและวางแผนรับมือแนวโน้มทางเศรษฐกิจการค้าที่กำลังจะเกิดในอนาคตจากปัจจัยแวดล้อมและภัยคุกคามที่กำลังคืบคลานเข้ามาให้มากขึ้น\n\n\n\n\n\nที่สำคัญที่สุด คือ ไทยสามารถวางแผนกระจายความเสี่ยง และสร้างหลักประกันในการค้าขายของตนเองในระยะยาวให้มากและเร็วกว่านี้ได้ด้วยการลดการพึ่งพาทางการค้าจากจีน ไม่จำเป็นต้องรอจีนเปิดพรมแดน หรือยกเลิกนโยบาย Zero-Covid Policy แต่ควรหันไปเพิ่มสัดส่วนการค้าจากตลาดในภูมิภาคอื่นๆ ของโลกอย่างจริงจังแทน อาทิ เอเชียใต้ และตะวันออกกลาง เป็นต้น",
    "‘เทเลนอร์’ เจาะ 5 เทรนด์คนใช้เน็ต มือถือทรงอิทธิพล ไทยยืนหนึ่งทุกมิติ": "ผลการศึกษา “Digital Lives Decoded” โดย “เทเลนอร์ เอเชีย” พบว่า ผู้คนทั่วเอเชียเชื่อว่า พลังของการเชื่อมต่อจากมือถือช่วยสร้างโอกาสทางเศรษฐกิจ ให้ความสะดวกสบายในชีวิตประจำวัน และสามารถเข้าถึงบริการที่จำเป็นมากขึ้น\n\nจากการสำรวจผู้ใช้อินเทอร์เน็ตบนมือถือกว่า 8,000 คนในแปดประเทศของภูมิภาคเอเชียใต้และเอเชียตะวันออกเฉียงใต้ ได้แก่ บังกลาเทศ อินโดนีเซีย มาเลเซีย ปากีสถาน ฟิลิปปินส์ สิงคโปร์ ไทย เวียดนาม เผยให้เห็นถึงความตระหนักในประโยชน์ของชีวิตซึ่งการเชื่อมต่อมือถือช่วยเสริมสร้างความสัมพันธ์ มอบความสะดวกสบาย และทำให้ผู้คนมีส่วนร่วมในเศรษฐกิจดิจิทัลได้ง่ายขึ้น คนไทยไม่ยอมตกเทรนด์ สำหรับประเทศไทย คนไทยรู้สึกว่าโทรศัพท์มือถือช่วยให้มีคุณภาพชีวิตที่ดีขึ้นอย่างมีนัยสำคัญ (68%) เมื่อเทียบกับค่าเฉลี่ย (58%) ทั้งคนไทยยังมีความกังวลน้อยที่สุดในเรื่องปัญหาความเป็นส่วนตัวและความปลอดภัยที่เกี่ยวข้องกับการใช้งานมือถือ (27%) เมื่อเทียบกับค่าเฉลี่ย (58%) ที่น่าสนใจ คนไทยยังแสดงความมั่นใจสูงสุดเมื่อเทียบกับผู้ตอบแบบสำรวจในประเทศอื่นๆ ว่าจะสามารถก้าวทันการเปลี่ยนแปลงทางเทคโนโลยีในอนาคต โดยมีเพียง 63% ที่มีความกังวลในด้านนี้ เมื่อเทียบกับค่าเฉลี่ยที่ 85% นอกจากนี้ คนไทยเห็นประโยชน์และมีแนวโน้มที่จะใช้งานมือถือเพิ่มขึ้นอย่างมีนัยสำคัญในช่วง 1-2 ปีข้างหน้า (49%) เมื่อเทียบกับค่าเฉลี่ยโดยรวมที่ (37%)\n\nไลฟ์สไตล์ที่ไม่หยุดนิ่ง เยอเก้น โรสทริป รองประธานกรรมการบริหารและประธานเจ้าหน้าที่บริหาร เทเลนอร์ เอเชีย เผยว่า หากเทียบกับก่อนเกิดการระบาดใหญ่ ยอดการใช้งานดาต้าบนมือถือนั้นเพิ่มสูงขึ้นกว่าเท่าตัวในตลาดเอเชีย และได้เปลี่ยนวิธีการสื่อสารทั้งในที่ทำงานและที่บ้าน “การเชื่อมต่อทางมือถือนั้นเปลี่ยนสถานะจากสิ่งที่ควรมีไปเป็นสิ่งที่ต้องมี ผู้คนต้องการให้การเปลี่ยนแปลงที่เกิดขึ้นกับการใช้งานดิจิทัลและชีวิตประจำวันของพวกเขาคงอยู่ต่อไป” สำหรับเทรนด์ที่น่าสนใจพบว่า 1. ไถฟีด ไลฟ์สไตล์ที่ไม่หยุดนิ่ง ผู้ตอบแบบสำรวจเกือบทั้งหมดพกโทรศัพท์มือถือติดตัวเป็นเวลาอย่างน้อยครึ่งวัน และหนึ่งในห้าพกโทรศัพท์ติดตัวตลอดเวลา อย่างไรก็ตาม ส่วนใหญ่ (76%) รู้สึกว่าตนเองสามารถใช้เทคโนโลยีได้อย่างสมดุล ผู้คนในฟิลิปปินส์และไทยมีชีวิตที่พึ่งพาอยู่กับโทรศัพท์มือถือมากที่สุดที่ 29% และ 26% ตามลำดับ พบด้วยว่า ผู้ตอบแบบสอบถามในไทย (82%) คาดว่าการใช้งานมือถือของพวกเขาจะเพิ่มขึ้นในอีกไม่กี่ปีข้างหน้า",
    "ประเทศไทยเป็นเจ้าภาพจัดงาน GSSD Expo 2022 Networking Night": "ประสบความสำเร็จอย่างงดงามกับงานเวทีระดับโลก Global South-South Development Expo 2022 (GSSD EXPO 2022) หลังเริ่มการประชุมมาตั้งแต่วันที่ 12 กันยายน 2565 โดยไฮไลท์ที่โดดเด่นของงานวันที่ 14 กันยายนนี้ อยู่ที่ไทย โดยกรมความร่วมมือระหว่างประเทศ กระทรวงการต่างประเทศ เป็นเจ้าภาพจัดงาน GSSD Expo 2022 Networking Night พร้อมการประกาศผลผู้ชนะการแข่งขัน Youth4South Entrepreneurship Competition ที่วิเทศสโมสร โดยงานนี้ได้รับเกียรติจากนายธานี ทองภักดี ปลัดกระทรวงต่างประเทศ (ที่ 3 จากซ้าย), นางอุรีรัชต์ เจริญโต อธิบดีกรมความร่วมมือระหว่างประเทศ (ที่ 4 จากซ้าย), นางสาวเชียวจุน เกรซ หวัง หัวหน้าคณะผู้แทน UNOSSC (ที่ 2 จากซ้าย) และ นายอัดนัน เอช.อาเลียนี (Adnan H. Aliani) ผู้อำนวยการฝ่ายบริหารจัดการยุทธศาสตร์และแผนของ ESCAP (ที่ 1 จากซ้าย) ร่วมเปิดงาน\n\nปลัดกระทรวงการต่างประเทศให้เกียรติกล่าวต้อนรับผู้แทนจากประเทศและหน่วยงานต่างๆ และ ชื่นชมทุกฝ่ายที่ร่วมแลกเปลี่ยนประสบการณ์และแนวปฏิบัติที่ดีอย่างแข็งขันในช่วงวันที่ 12-14 กันยายนที่ผ่านมา ในงาน GSSD Expo 2022 รวมทั้งเน้นย้ำว่า แม้งาน GSSD Expo 2022 เสร็จสิ้นลงแล้ว แต่ไม่ใช่เป็นการสิ้นสุดของความร่วมมือด้านการพัฒนาระหว่างกัน ซึ่ง GSSD Expo นี้ เป็นเวทีที่ช่วยกระชับและส่งเสริมความร่วมมือให้เข้มแข็งอีกครั้ง และเห็นว่า ทุกฝ่ายได้แสดงให้เห็นถึงความมุ่งมั่นที่จะร่วมมือกันเพื่อฟื้นฟูการพัฒนาด้านเศรษฐกิจและสังคมไปด้วยกันต่อไป ทั้งนี้ ปลัดกระทรวงการต่างประเทศยังหวังว่า ผู้เข้าร่วมการศึกษาดูงานนอกสถานที่ (Field Visit) ด้านการประยุกต์ใช้หลักปรัชญาของเศรษฐกิจพอเพียง ที่ จ. ปทุมธานี ได้รับข้อมูลและสัมผัสการดำเนินโครงการดังกล่าวที่เป็นประโยชน์ต่อไป\n\nในงานนี้ ผู้เข้าร่วมงานได้เพลิดเพลินไปกับนิทรรศการผลงานด้านความร่วมมือเพื่อการพัฒนาของกรมความร่วมมือระหว่างประเทศ บูธถ่ายภาพ Chocolate Fountain จาก Asia-Pacific Development Center on Disability (APCD) และการแสดง ผลงานจากกระทรวงสวัสดิการและพัฒนาสังคม นอกจากนี้ ผู้เข้าร่วมต่างตื่นเต้นไปกับการประกาศผลผู้ชนะการแข่งขันผู้ประกอบการด้านธุรกิจ (Youth4South Entrepreneurship Competition) จากรอบชิงชนะเลิศ 8 คนสุดท้าย โดยการแข่งขันดังกล่าวเปิดโอกาสให้เยาวชนและบุคคลทั่วไปอายุระหว่าง 18-35 ปี เข้าร่วมการแข่งขัน โดยมีผู้สมัครจากภูมิภาคต่าง ๆ กว่า 200 คนจาก 45 ประเทศกำลังพัฒนาทั่วโลกเพื่อส่งเสริมการสร้างสรรค์นวัตกรรมด้านการประกอบการที่ช่วยขับเคลื่อนการบรรลุเป้าหมายการพัฒนาที่ยั่งยืน (Sustainable Development Goals – SDGs)\n\nปลัดกระทรวงการต่างประเทศ และผู้แทนเจ้าภาพร่วมจาก UNOSSC และ ESCAP ได้ร่วมมอบรางวัลให้แก่ผู้ได้รับรางวัลชนะเลิศ 3 คน ได้แก่\n\nนางสาว Kavindya Thennakoon นักศึกษาปริญญาโทสาขาการศึกษา จากศรีลังกา ได้รับรางวัลชนะเลิศ และได้รับเงินรางวัลจำนวน 3,000 ดอลลาร์สหรัฐฯ จากกรมความร่วมมือระหว่างประเทศ นาย Gopal Kumar Mohoto นักวิศวกร จากบังกลาเทศ ได้รับรางวัลรองชนะเลิศ อันดับ 1 และได้รับเงินรางวัลจำนวน 2,000 ดอลลาร์สหรัฐฯ จากกรมความร่วมมือระหว่างประเทศ นาย Rogers Githinji นักกฎหมายการเงินระหว่างประเทศ จากยูกันดา ได้รับรางวัลรองชนะเลิศ อันดับ 2 และได้รับเงินรางวัลจำนวน 1,000 ดอลลาร์สหรัฐฯ จากกรมความร่วมมือระหว่างประเทศ\n\nและหลังการประกาศผลการแข่งขัน ผู้แทนจากประเทศต่างๆ ได้ร่วมชมการแสดงทางวัฒนธรรมของไทยจากกรมศิลปากร ดนตรีสุดพิเศษจาก Koh “Mr. Saxman” พร้อมอิ่มอร่อยกับอาหารจากทุกภูมิภาคทั่วไทย นับเป็นการปิดฉากงาน GSSD Expo 2022 ได้อย่างสวยงาม\n\nที่มา: PR Room",
    "ทำไม UAE ไม่ถูกต่างชาติครอบงำ | โสภณ พรโชคชัย": "พวกที่ยอมให้ต่างชาติซื้อที่ดินในไทย โดยอ้างถึงสาธารณรัฐอาหรับเอมิเรตส์ ที่มีต่างชาติอยู่ 88% ยังไม่ถูกต่างชาติครอบงำเลย หรือบางคนก็อ้างว่าต่างชาติมาซื้อที่ดินในไทย ก็ยกที่ดินกลับไปไม่ได้ มาซื้อทุเรียน ลำไย ยังยกไปต่างประเทศได้ ตรรกะเหล่านี้เป็นอย่างไร มาดูกัน\n\nจากข้อมูลของ CIA ระบุว่า สหรัฐอาหรับเอมิเรตส์ มีประชากร 10,082,000 คนในปี 2565 โดย 88.1% เป็นชาวต่างชาติ หรือเป็นคน UAE เองเพียง 12% เท่านั้น ทั้งนี้ อินเดียเป็นกลุ่มที่มีประชากรมากที่สุดคือ 27% รองลงมาคือปากีสถาน 13% ต่อด้วยบังกลาเทศ 7% ฟิลิปปินส์และอิหร่านอย่างละ 5% นอกนั้นเป็นชาติอื่นๆ เช่น คนไทยมี 10,000 คน หรือ 0.1% เท่านั้น อย่างไรก็ตาม ประชากรต่างชาติเกือบทั้งหมดมาอยู่ชั่วคราวในฐานะคนงานชั่วคราวเท่านั้น เป็นพลเมืองชั้นสอง ซึ่งแม้มีมากมายเพียงใด ก็ไม่ได้มีสิทธิซื้อห้องชุด บ้าน หรือที่ดิน หรือพวกคนงานเหล่านี้ก็คงไม่คิดที่จะซื้อห้องชุด บ้านหรือที่ดินที่สหรัฐอาหรับเอมิเรตส์ พวกเขาเพียงมาทำงานแลกเงินกลับไปยังประเทศของตนเอง ดังนั้น นี่คือคำตอบที่ชัดเจนว่าทำไมประเทศ UAE จึงไม่ถูกต่างชาติ “อม” หรือครอบงำไปได้\n\nเมื่อต้นเดือน พ.ค. 2561 ผู้เขียนได้ไปประชุมและดูที่อยู่อาศัยของคนงานต่างชาติในดูไบ พวกมาขายแรงงานไร้ฝีมือระดับล่าง เช่น คนงานก่อสร้าง คนงานตามถนน หรือคนงานอื่นๆ มีความเป็นอยู่แสนอัตคัด ห้องที่พักของพวกเขาย่อมต้องมีเครื่องปรับอากาศหาไม่คงเสียชีวิต แต่พวกเขาอยู่กันราวสี่ห้าคน เรียกได้ว่าแออัดยัดทะนานก็ว่าได้ พวกนี้ไม่เคยมีความคิดหรือไม่เคยมีความสามารถที่จะซื้ออสังหาริมทรัพย์ใน UAE อย่างแน่นอน ท่านทราบหรือไม่ว่า UAE ให้ Golden Visa ซึ่งสามารถอยู่ในประเทศนี้ได้ 10 ปี และเป็นนโยบายที่เอื้อต่างชาติที่สุดนั้น ตั้งแต่ตั้งประเทศนี้มา เพิ่งให้วีซ่าดังกล่าวไปเพียง 65,000 รายเท่านั้น ไม่ใช่ว่าจะมีคนอยากไปอยู่ประเทศนี้กันมากมายนัก ค่าใช้จ่ายต่างๆ ก็แพงมาก โดยเฉพาะค่าส่วนกลางในการดูแลทรัพย์สินในแต่ละเดือน จะบำรุงรักษาให้เกิดความเขียว สะอาด เป็นต้น โครงการอสังหาริมทรัพย์ขนาดใหญ่ เช่น โครงการเดอะปาล์ม โครงการปาล์มจีเบลอาลี โครงการเดอะเวิลด์ เกาะดาเรีย เป็นต้น อุปทานที่อยู่อาศัยเหล่านี้แทบหาคนอยู่ได้ยากมาก อุปทานมากมายแต่อุปสงค์แทบไม่มี ใครไปอยู่ในโครงการเดอะเวิลด์ แน่นอนว่าต้องสร้างบ้านเอง แต่น้ำทุกหยด ไฟทุกหน่วย คนอยู่ต้องจัดหามาเอง ต้องปลูกต้นไม้ทุกต้นเอง เท่ากับเอาเงินมาเผากันชัดๆ แล้วอย่างนี้จะมีความยั่งยืนได้อย่างไร",
    "เปิดค่าหัว-ชีวิต-เส้นทาง‘โรฮีนจา’ จุดหมายอินโดฯทำไมโผล่สตูล": "เปิดค่าหัว-ชีวิต-เส้นทาง‘โรฮีนจา’ จุดหมายอินโดฯทำไมโผล่สตูล\n\n8 กันยายน 2565 ความคืบหน้ากรณีโรฮีนจา 2 จุดใน จ.สตูล รวมกว่า 51 คน (อ่านข่าวที่เกี่ยวข้อง : ผงะ!เจออีก 41 โรฮีนจา อยู่ในสภาพหิวโหย เร่งสอบโยงชุดผวา‘เรือแตก’หรือไม่) เบื้องต้นกลุ่มชาวโรฮีนจาให้การกับตำรวจน้ำ ส.รน.3 กก.9 บก.รน. ว่า เดินทางมาจากค่ายกูตูฮาลีม ในประเทศบังกลาเทศ โดยมากับเรือหลายลำ ระบุจำนวนไม่ได้ ใช้เวลาในการเดินทางประมาณ 1 เดือน มีจุดหมายปลายทางคือประเทศอินโดนีเซีย เสียค่าใช้จ่ายคนละ 350,000 ตากา คิดเป็นเงินไทยประมาณ 134,000 บาท เมื่อมาถึงสถานที่เกิดเหตุ ผู้ควบคุมเรือซึ่งเป็นชาวเมียนมา 8 คน แจ้งว่าถึงอินโดนีเซียแล้ว จึงปล่อยพวกตนที่เกาะใน จ.สตูล ของไทย\n\nหญิงชาวโรฮีนจาที่เดินทางมากับลูกชาย กล่าวว่า หนีจากค่ายผู้ลี้ภัย UNHCR ในประเทศบังกลาเทศ โดยมีคนมารับไปลงเรือที่มีคนดูแล บนเรือลำนี้มีผู้ร่วมเดินทางมากกว่า 100 คน ซึ่งเดินทางมาแล้ว 18 วัน แต่ละวันได้รับประทานอาหาร 2 มื้อ ระยะหลังอาหารเหลือน้อย ได้วันละมื้อเท่านั้น กระทั่งไม่กี่วันที่ผ่านมา เริ่มขาดแคลน คนดูแลเรือจึงให้ลงจากเรือ ว่ายน้ำขึ้นเกาะ โดยบอกว่าเกาะนี้เป็นประเทศอินโดนีเซีย ที่ต้องการเดินทางไป ส่วนสาเหตุที่หลบหนี เพราะต้องการไปทำงานหาเงินส่งลูกเรียนหนังสือ แต่บางคนต้องการเดินทางไปทำงานที่มาเลเซีย\n\nทั้งนี้ จากการสอบสวน พบว่า มีผู้หนีออกจากค่ายผู้ลี้ภัยเพียง 10 คน ที่เหลือนายหน้ารับตัวจากท่าเรือในรัฐยะไข่ ประเทศเมียนมา โดยนายทุนชาวอินโดนีเซีย จ่ายเงินค่าเดินทางชาวโรฮีนจาให้นายหน้ามากกว่าคนละ 134,000 บาท แต่เมื่อเรือเข้าน่านน้ำมาเลเซีย ก็ถูกผลักดัน ทำให้คนนำพาและคนขับเรือ ต้องหันหัวเรือกลับเข้าน่านน้ำไทย\n\nขณะที่ความช่วยเหลือจากหลากหลายหน่วยเริ่มทยอยเข้ามาบรรเทาทุกข์ ทั้งเหล่ากาชาดจังหวัดสตูล โดยนาวาตรีหญิงโนสมา หลีเส็น นายกเหล่ากาชาดจังหวัดสตูล มอบหมายให้เหล่ากาชาดนำสิ่งของเครื่องใช้ในชีวิตประจำวันเข้ามอบให้ พร้อมชมรมแม่บ้านมหาดไทย และหลากหลายหน่วยงานที่ทราบข่าวได้นำความช่วยเหลือมาให้กับชาวโรฮีนจา\n\nด้าน พล.ต.ท.นันทเดช ย้อยนวล ผู้บัญชาการตำรวจภูธรภาค 9 (ผบช.ภ.9) ลงพื้นที่ตรวจเยี่ยมและดูแลความเรียบร้อยที่จุดพักพิงชาวโรฮีนจา ในกองร้อยตำรวจตระเวนชายแดนที่ 436 (ตชด.436) อ.เมือง จ.สตูล เมื่อวันที่ 7 กันยายน ที่ผ่านมา พร้อมเปิดเผยว่ากระบวนการสอบสวนซักถามเพิ่งเริ่ม ต้องให้เวลาเจ้าหน้าที่ตำรวจและทุกฝ่ายในการวบรวมพยานหลักฐานว่าเข้าข่ายค้ามนุษย์หรือไม่ ส่วนที่มีการตั้งข้อสังเกตหรือไม่ว่าทำไมถึงเกิดเหตุการณ์แบบนี้ในปีเดียวถึง 2 ครั้งแล้วนั้น เรื่องนี้ต้องพูดคุยกันให้มากขึ้นในกลุ่มน่านน้ำ ซึ่งในส่วนของตำรวจมีข้อจำกัด ต้องพูดคุยในส่วนที่มีศักยภาพทางทะเลทุกฝ่าย รวมถึงเอกชนก็ต้องมาพูดคุยกันใหม่\n\n-005",
    "เปิดชื่อตัวแทนทั่วโลกร่วมพิธี ‘ควีนเอลิซาเบธที่ 2’แห่งอังกฤษ": "พระราชพิธีพระบรมศพของควีนเอลิซาเบธที่ 2 แห่งราชวงศ์อังกฤษ ที่จะมีขึ้นในวันจันทร์ที่ 19 ก.ย.นี้ จะเป็นงานที่มีการรวมตัวกันของเชื้อพระวงศ์ ผู้นำประเทศ และอาคันตุกะจากทั่วโลก ซึ่งมีการส่งบัตรเชิญไปแล้วและคาดว่าจะมีแขกมาร่วมพระราชพิธีพระบรมศพมากกว่า 500 คน\n\nเริ่มจากผู้ที่ได้รับเชิญกันก่อน กลุ่มแรกคือราชวงศ์ของประเทศยุโรป ซึ่งหลายคนพระองค์มีความเกี่ยวข้องทางสายเลือดกับควีนเอลิซาเบธที่ 2 เช่น สมเด็จพระราชาธิบดีฟิลิป และสมเด็จพระราชินีมาตีลด์แห่งเบลเยียม, สมเด็จพระราชาธิบดีวิลเลม-อเล็กซานเดอร์ และสมเด็จพระราชินีมักซิมาแห่งเนเธอร์แลนด์ สมเด็จพระราชาธิบดีเฟลิเปที่ 6 และสมเด็จพระราชินีเลติเซียแห่งสเปน นอกจากนี้เชื้อพระวงศ์จากนอร์เวย์ สวีเดน และ เดนมาร์ก ได้ตอบยืนยันว่าจะเดินทางมาร่วมพระราชพิธีพระบรมศพด้วย ด้านทำเนียบขาวยืนยันว่า โจ ไบเดน ประธานาธิบดีสหรัฐ และจิล ไบเดน สุภาพสตรีหมายเลขหนึ่ง จะเดินทางมาร่วมพิธีด้วย แต่ยังไม่เป็นที่แน่ชัดว่าอดีตประธานาธิบดีอย่าง โดนัลด์ ทรัมป์ และบารัก โอบามา จะเดินทางมาร่วมงานด้วยหรือไม่\n\n\n\nส่วนผู้นำประเทศที่เป็นสมาชิกของเครือจักรภพ ซึ่งมีควีนเอลิซาเบธที่ 2 เป็นประมุข หลายคนได้รับคำเชิญและตอบตกลงที่จะมาร่วมพิธีด้วย เช่น แอนโทนี อัลบาเนซี นายกรัฐมนตรีของออสเตรเลีย, จาซินดา อาร์เดิร์น นายกรัฐมนตรีของนิวซีแลนด์, จัสติน ทรูโด นายกรัฐมนตรีของแคนาดา และนายกรัฐมนตรีบังกลาเทศและประธานาธิบดีศรีลังกา ตอบตกลงจะมาร่วมพิธีด้วย แต่ว่านเรนทรา โมดี นายกรัฐมนตรีอินเดีย ที่ได้รับเชิญ ยังไม่ได้ตอบตกลงว่าจะมาร่วมพิธีด้วยหรือไม่ ผู้นำประเทศคนอื่น ๆ ที่จะมาร่วมพิธีด้วย มีประธานาธิบดีของเยอรมนี อิตาลี เกาหลีใต้ บราซิล ตุรกี ฝรั่งเศส รวมทั้งสมเด็จพระจักรพรรดินารุฮิโตะจากญี่ปุ่นด้วย ขณะที่บีบีซี รายงานผู้นำประเทศที่ไม่ได้รับเชิญให้มาร่วมพระราชพิธีพระบรมศพของควีนเอลิซาเบธที่ 2 ประกอบด้วย วลาดิมีร์ ปูติน ประธานาธิบดีของรัสเซีย ผู้นำเบลารุส และผู้นำทหารของเมียนมา ในส่วนของผู้นำจีนยังไม่เป็นที่แน่ชัดว่า สี จิ้นผิง ประธานาธิบดีจีน ได้รับคำเชิญหรือเปล่า หรือถ้าได้รับแล้วจะตอบตกลงมาร่",
    "พาณิชย์ ลุยตั้ง JTC 5 ประเทศ พร้อมเดินหน้าปรับปรุงความตกลงการค้าอาเซียน": "นางอรมน ทรัพย์ทวีธรรม อธิบดีกรมเจรจาการค้าระหว่างประเทศ กระทรวงพาณิชย์ เปิดเผยว่า กรมมีแผนเดินหน้าจัดตั้งคณะกรรมการร่วมทางการค้า หรือ JTC(Joint Trade Committee) กับตลาดใหม่ รวม 5ประเทศ ซาอุดีอาระเบีย สหรัฐอาหรับเอมิเรตส์ อียิปต์ ออสเตรีย และ คาซัคสถาน โดยในส่วนของซาอุดีอาระเบีย สหรัฐอาหรับเอมิเรตส์ อียิปต์ เป็นประเทศในทวีปแอฟริกาและตะวันออกกลางที่มีศักยภาพในการขยายการค้าการลงทุน ซึ่งที่ผ่านมายังไม่มีเวทีหารือระดับรัฐบาลอย่างเป็นทางการ โดยวางเป้าหมายที่จัดตั้ง JTCประเทศ ให้แล้วเสร็จภายในปี 2565-2566 ส่วนออสเตรีย และคาซัคสถาน จะหารือในปีถัดไป\n\nตลาดใหม่ในแอฟริกาและตะวันออกกลางถือเป็นตลาดที่น่าสนใจและมีศักยภาพสามารถเติบโตได้ดี เนื่องจากมีประชากรจำนวนมากและมีกำลังซื้อสูง สมารถรองรับการส่งออกสินค้าไทย โดยเฉพาะสินค้าเกษตรและอาหารแล้ว ยังเป็นแหล่งนำเข้าวัตถุดิบการผลิตและพลังงานสำคัญของไทย และยังมีทำเลที่ตั้งทางยุทธศาสตร์ที่สำคัญ สามารถพัฒนาไปเป็นจุดกระจายสินค้าได้ ซึ่งเป็นปัจจัยสนับสนุนที่จะเอื้อต่อการเชื่อมโยงห่วงโซ่การผลิตและการส่งออกของไทยกับภูมิภาคเอเชีย ยุโรป และแอฟริกา ในอนาคต\n\nอย่างไรก็ตาม ปัจจุบันไทยมี JTC กับประเทศสมาชิกอาเซียน และเวทีหารือสองฝ่ายระหว่างระดับรัฐมนตรี และเจ้าหน้าที่ระดับสูงของไทยกับคู่ค้าสำคัญ รวม 32 เวที เช่น จีน ญี่ปุ่น อินเดีย สหรัฐฯ สหภาพยุโรป และสหราชอาณาจักร เป็นต้น โดยปีงบประมาณ 2566 ไทยมีแผนจะเป็นเจ้าภาพการประชุม JTC กับ 10 ประเทศคู่ค้า เช่น แอฟริกาใต้ มัลดีฟส์ อินเดีย อิสราเอล สิงคโปร์ กัมพูชา และอินโดนีเซีย เป็นต้น รวมทั้งเข้าร่วมการประชุม JTC ที่ประเทศคู่ค้าจะเป็นเจ้าภาพ เช่น บังกลาเทศ โมร็อกโก ภูฏาน และมาเลเซีย เป็นต้น",
    "‘HUAWEI CONNECT 2022’ เปิดตัวหัวเว่ย คลาวด์ ระดับภูมิภาค เล็งสร้าง APAC เป็นผู้นำดิจิทัล": "หัวเว่ยเปิดฉาก ‘HUAWEI CONNECT 2022’ งานมหกรรมประจำปีระดับโลกด้านเทคโนโลยีไอซีที ซึ่งจัดขึ้นต่อเนื่องเป็นปีที่ 7 โดยในปีนี้จัดขึ้นภายใต้แนวคิด ‘ปลดปล่อยพลังแห่งดิจิทัล’ (Unleash Digital) ภายใต้ความร่วมมือจากผู้เชี่ยวชาญและพันธมิตรทั่วโลกกว่า 10,000 คน พร้อมเปิดตัวนวัตกรรมคลาวด์ขั้นสูงกว่า 15 รายการด้วย\n\nในช่วงสองปีที่ผ่านมา การเติบโตของจีดีพีทั่วโลกไม่คงที่ มีเพียงเศรษฐกิจดิจิทัลเท่านั้นที่มีการเติบโตอย่างต่อเนื่องในระดับโลก หรือมากกว่า 15% ในปี พ.ศ. 2564 หลายองค์กรจึงพลิกโฉมการดำเนินงานและการให้บริการด้วยการใช้เทคโนโลยีดิจิทัล ซึ่งจากสถานการณ์นี้ คุณ เคน หู ประธานกรรมการบริหารหมุนเวียนตามวาระของหัวเว่ย กล่าวว่า “การเปลี่ยนผ่านสู่ยุคดิจิทัลเป็นตัวเลือกที่ถูกต้อง เพราะมีความต้องการในด้านเทคโนโลยีดิจิทัล และเทคโนโลยีต่าง ๆ ก็พร้อมแล้ว”\n\nสำหรับหัวเว่ยมีกลยุทธ์หลัก 3 ประการเพื่อผลักดันภาคอุตสาหกรรมให้ก้าวสู่ยุคดิจิทัล นั่นคือ\n\nสนับสนุนและผลักดันโครงสร้างพื้นฐานดิจิทัลรวมถึงเทคโนโลยีการเชื่อมต่อที่มีเสถียรภาพและทรัพยากรด้านการประมวลผลที่เสถียรและมีความหลากหลาย\n\nส่งเสริมองค์กรรุดหน้าไปกว่าการใช้ระบบคลาวด์พื้นฐาน โดยดึงประโยชน์สูงสุดจากคลาวด์มาใช้ และมุ่งเน้นการบริการด้วยเทคโนโลยีขั้นสูงเพื่อขับเคลื่อนการพัฒนาแบบก้าวกระโดด\n\nสร้างอีโคซิสเต็มด้านดิจิทัลในท้องถิ่น รวมถึงการพัฒนาพันธมิตร การเสริมความแข็งแกร่งของกลุ่มบุคลากรด้านดิจิทัล และให้การสนับสนุนเพิ่มเติมสำหรับเอสเอ็มอี\n\nเปิดตัว Huawei Cloud Region\n\nด้านคุณ จาง ผิงอัน ประธานกรรมการบริหาร ธุรกิจ หัวเว่ย คลาวด์ ประกาศเปิดตัวหัวเว่ย คลาวด์ ระดับภูมิภาค (Huawei Cloud Regions) ในอินโดนีเซียและไอร์แลนด์ และภายในสิ้นปี พ.ศ. 2565 หัวเว่ย คลาวด์จะเปิดใช้งาน ศูนย์ข้อมูล (Availability Zone – AZ) 75 แห่งใน 29 ภูมิภาคทั่วโลก พร้อมให้บริการในประเทศและภูมิภาคต่าง ๆ กว่า 170 แห่ง\n\nภายในหัวเว่ย คลาวด์ จะมีนวัตกรรมบริการขั้นสูงกว่า 15 รายการเป็นครั้งแรกในโลก รวมถึงคลัสเตอร์คลาวด์ความเร็วสูง (CCE Turbo), บริการคลาวด์เนทีฟแบบทุกหนทุกแห่ง (Ubiquitous Cloud Native Service – UCS), ตลอดจนโมเดล AI Pangu เพื่อประยุกต์ใช้กับการพยากรณ์คลื่นลมทะเล (Pangu wave model), รวมถึงบริการขั้นสูงอื่น ๆ อาทิ DataArts LakeFormation, Virtual Live, CodeCheck, CloudTest, KooMessage, KooSearch, และ KooGallery\n\nปิดท้ายที่คุณไซมอน หลิน ประธานกรรมการบริหาร บริษัทหัวเว่ย ประจำภูมิภาคเอเชียแปซิฟิก กล่าวปาฐกถาหัวข้อ ‘ระบบเศรษฐกิจที่มุ่งเน้นดิจิทัลเป็นหลัก’ (Digital First Economy) โดยให้ข้อมูลเชิงลึกในข้อเสนอแนะด้านนโยบายการผลักดันโครงสร้างพื้นฐานดิจิทัลและการพัฒนาเศรษฐกิจดิจิทัลในภูมิภาคเอเชียแปซิฟิกว่า “ภูมิภาคเอเชียแปซิฟิกคือผู้นำของภูมิทัศน์ดิจิทัลทั่วโลก หัวเว่ยมุ่งมั่นที่จะเป็นผู้สนับสนุนหลักด้านเศรษฐกิจดิจิทัลในเอเชียแปซิฟิก และพร้อมผลักดันการเข้าเปลี่ยนผ่านสู่ยุคดิจิทัลตลอดจนส่งเสริมนโยบายการพัฒนาที่ยั่งยืนและร่วมสร้างอีโคซิสเต็มอุตสาหกรรมในภูมิภาคนี้”\n\nนอกจากนั้น ภายในงานยังมีการเชิญผู้แทนรัฐบาลจากประเทศต่าง ๆ ในภูมิภาคเอเชียแปซิฟิกร่วมปราศรัยเพื่อแบ่งปันความคืบหน้าในการพัฒนาเศรษฐกิจดิจิทัลในแต่ละประเทศให้รุดหน้า อาทิ นายสุพัฒนพงษ์ พันธ์มีเชาว์ รองนายกรัฐมนตรีและรัฐมนตรีว่าการกระทรวงพลังงาน, นายชัยวุฒิ ธนาคมานุสรณ์ รัฐมนตรีว่าการกระทรวงดิจิทัลเพื่อเศรษฐกิจเเละสังคม, นายอัยลางกา ฮาตาโต รัฐมนตรีว่าการกระทรวงประสานงานด้านเศรษฐกิจสาธารณรัฐอินโดนีเซีย, นายมูฮัมหมัด อับดุล มานนาน รัฐมนตรีว่าการกระทรวงวางแผนแห่งบังกลาเทศ, นาย เดวิด อัลมิรอล ผู้ช่วยรัฐมนตรีด้านรัฐบาลอิเล็กทรอนิกส์, กรมเทคโนโลยีสารสนเทศและการสื่อสารประเทศฟิลิปปินส์ และ ดร. หยาง มี เอง กรรมการบริหารมูลนิธิอาเซียนด้วย",
    "ปฏิบัติการโหด PDF จ่อยิงหัวอดีตทูตพม่าดับพร้อมลูกเขยในกรุงย่างกุ้ง": "วันเสาร์ที่ 24 กันยายน 2565 ที่ผ่านมา เมื่อเวลาประมาณ 15.00 น. เกิดเหตุฆาตกรรม อู โอ่งตวิน และอู เยเตส่า ที่หน้าบ้านของพวกเขาซึ่งอยู่ในเมืองหล่าย กรุงย่างกุ้ง โดยเพื่อนบ้านเล่าว่า มือปืนเป็นชาย 2 คน ขับรถฮอนด้า ฟิต สีน้ำเงิน และบุกเข้ามายิง อู โอ่งตวิน ขณะกำลังเปิดประตูเพื่อเดินเข้าไปในบ้านจนเสียชีวิตคาที่ โดยสภาพศพของ อู โอ่งตวิน มีรอยถูกยิงเข้าที่ศีรษะ ส่วนอู เยเตส่า ถูกยิงขณะพยายามเข้าไปขัดขวางมือปืนไม่ให้ลั่นไกใส่ อู โอ่งตวินเจ้าหน้าที่ตำรวจที่รีบไปยังที่เกิดเหตุ ได้นำศพของอู โอ่งตวิน และอู เยเตส่า ส่งไปยังโรงพยาบาลกั่นต่าหย่า ซึ่งเป็นโรงพยาบาลที่ควบคุมโดยกองทัพพม่าอู โอ่งตวิน วัย 72 ปี เป็นอดีตนายทหารยศพลตรี จบโรงเรียนนายร้อย รุ่นที่ 15 และเคยดำรงตำแหน่งเอกอัคราชทูตพม่าประจำประเทศมัลดีฟส์ ศรีลังกา บังกลาเทศ และแอฟริกาใต้ ก่อนเกษียณอายุ ส่วน อู เยเตส่า เป็นลูกเขยของ อู โอ่งตวิน เป็นนายทหารยศร้อยเอกของกองทัพบกพม่า ก่อนเกษียณออกมาจากกองทัพต่อมา เวลา 17.00 น.ของวันที่ 24 กันยายน หลังเกิดเหตุยิง อู โอ่งตวิน และลูกเขยไปแล้ว ประมาณ 2 ชั่วโมง เพจเฟซบุ๊กของกองกำลังติดอาวุธฝ่ายต่อต้าน (PDF) ที่ใช้ชื่อว่า Inya Urban Force (IUF) ได้โพสต์แสดงตนว่าเป็นผู้ก่อเหตุสังหารครั้งนี้โดยโพสต์ของ IUF เขียนขึ้นต้นว่า “ภารกิจของเราในวันนี้ประสบผลสำเร็จ” จากนั้นมีการอธิบายสาเหตุการฆาตกรรมครั้งนี้ว่า อู โอ่งตวิน เป็นอดีตนายทหารที่ให้การสนับสนุนสภาบริหารแห่งรัฐ (SAC) พม่า และเป็นผู้ที่มีบทบาทในการแสดงความคิดเห็นแก่ พล.อ.อาวุโส มินอ่องหล่าย ผู้บัญชาการกองทัพพม่า ในการนำกำลังออกมายึดอำนาจจากรัฐบาลของอองซาน ซูจี เมื่อวันที่ 1 กุมภาพันธ์ 2564",
    "รู้เขารู้เรา เช็กผลงาน 5 นัดหลังสุดของ \"ทีมชาติไทย-มาเลเซีย\" ก่อนดวลกัน \"คิงส์คัพ\"": "วันที่ 22 ก.ย. 65 ก่อนที่ทั้ง \"ช้างศึก\" ทีมชาติไทย อันดับ 111 ของโลก ภายใต้การนำทีม มาโน โพลกิง หัวหน้าผู้ฝึกสอนลูกครึ่งบราซิล-เยอรมนี และ \"ทัพเสือเหลือง\" ทีมชาติมาเลเซีย อันดับ 148 ของโลก ที่มี คิม ปัง กอน หัวหน้าผู้ฝึกสอนชาวเกาหลีใต้ กุมบังเหียน ในศึกฟุตบอล ชิงถ้วยพระราชทาน \"คิงส์คัพ 2022\" (ครั้งที่ 48) ที่สนามกีฬาสมโภช 700 ปี จังหวัดเชียงใหม่ วันที่ 22 กันยายนนี้ เวลา 20.30 น. ตามเวลาประเทศไทย ถ่ายทอดสด ทางไทยรัฐ ทีวี ช่อง 32 และนี่คือสถิติผลงาน 5 นัดหลังสุดของแต่ละทีม ไปดูกันว่าใครมีผลงานดีกว่ากัน",
    "พระสงฆ์ พบ รอยพระพุทธบาท โบราณ กลางป่า ที่ บุรีรัมย์": "เกาะติดข่าวสาร >> คมชัดลึก ออนไลน์\n\nคณะ พระสงฆ์ ิเดินทางเข้าในป่าชายแดน ที่ บุรีรัมย์ ค้นพบ รอยพระพุทธบาท โบราณ ศิลปะลพบุรี เชื่อ ได้รับ อิทธิพลจาก ลังกาวงศ์\n\nแฟนเพจเฟซบุ๊ก อมตะธรรม ประเทศไทย ได้เผยแพร่ภาพคณะสงฆ์ ที่กำลังก้มลงกราบ รอยสลักหิน คล้าย รอยพระพุทธบาท ในพื้นที่เขตป่าแห่งหนึ่ง พร้อมกับมีข้อความระบุว่า ขึ้นกราบนมัสการ รอยพระพุทธบาท กลางป่า ประดิษฐานอยู่บนเพิงหินใกล้หลักเขตชายแดนไทย-กัมพูชา หลักที่ 27 ทางด้านทิศใต้ของบ้านราษฎร์รักแดน หรือบ้านบาระแนะ2 ใน ต. หนองแวง อ. ละหานทราย จ.บุรีรัมย์\n\nทั้งนี้ รอยพระพุทธบาท ดังกล่าว เป็น รอยพระพุทธบาท คู่ที่สลักอยู่บนเพิงหินทราย ขนาดของรอยพระบาทยาว 110 เซนติเมตร กลางพระบาทกว้าง 38 เซนติเมตร และลึกลงไปจากผิวหน้าของหินประมาณ9 เซนติเมตร ตรงกลางพระบาทสลักเป็นรูปดอกบัวบานที่มีลักษณะแบบศิลปะลพบุรี มีการตั้งข้อสันณิษฐานว่า รอยพระพุทธบาท ที่มีการค้นพบดังกล่าวนั้น น่าจะอยู่ในช่วงพุทธศตวรรษที่ 18-20 ซึ่งเป็นเวลาที่พุทธศาสนาเถรวาทฝ่ายลังกาวงศ์ได้เผยแผ่เข้ามาในภูมิภาคเอเชียตะวันออกเฉียงใต้อย่างแพร่หลาย จนทำให้เกิดประเพณีการสร้างวัด สร้างพระบรมธาตุเจดีย์ ตลอดจนสร้างรอยพระพุทธบาทไว้บูชา\n\n",
    "สุดแปลก! สามีขโมยไตภรรยาไปขายโดยไม่รู้ตัว เกิดขึ้นได้อย่างไร อ่านเลย": "หลังแต่งงาน ก็มีปัญหาขัดแย้งกันตลอดเรื่องสินสอดทองหมั้นที่ฝ่ายสามีและน้องสะใภ้อ้างว่าเธอจ่ายค่าสินสอดทองหมั้นไม่ครบ และได้พยายามบังคับให้เธอขายไตเพื่อนำเงินมาเป็นค่าสินสอดในการแต่งงาน ตามประเพณีของอินเดียบางพื้นที่ โดยฝ่ายหญิงที่แต่งงาน จะต้องเป็นผู้รับผิดชอบจ่ายค่าสินสอดทองหมั้น\n\nหลังจากกลับมาจากโรงพยาบาลได้สามปีเศษ สามีก็ออกไปทำงานที่เมืองอื่นเมื่อแปดเดือนก่อน และเมื่อเดือนที่แล้วสามีก็ได้กลับมาพร้อมกับผู้หญิงอื่นที่ได้แต่งงานกันเรียบร้อย(น่าจะได้สินสอดทองหมั้นจากภรรยาคนใหม่) และทอดทิ้งเธอ ทำให้เธอต้องกลับไปอาศัยอยู่กับพ่อแม่ตนเอง\n\nต่อมาเธอมีอาการปวดท้อง ต้องไปโรงพยาบาล จึงพบว่าไตหายไปแล้วหนึ่งข้าง\n\nเป็นเรื่องน่าเศร้าและช้ำใจมาก สำหรับหญิงสาวชาวอินเดียคนนี้ ซึ่งนอกจากจะต้องหาค่าสินสอดทองหมั้นให้กับฝ่ายชายแล้ว\n\nเมื่อมีปัญหาตกลงกันไม่ได้ ก็จะมาบังคับให้ขายไต เมื่อไม่ยอมขายไต\n\nวันหนึ่งเข้าโรงพยาบาล สามีก็ไปบอกหมอให้ตัดไตออก แล้วนำไปขายต่อให้กับคนอื่น และยังทิ้งเธอไปแต่งงานกับผู้หญิงคนอื่นอีกด้วย\n\nสิ่งที่น่าประหลาดใจมากอีกประเด็นคือ ทางโรงพยาบาลหรือคุณหมอ ทำไมถึงยอมทำการตัดไตออก โดยไม่แจ้งคนไข้ หรือโดยที่ไม่ได้รับความยินยอมจากคนไข้\n\nขณะนี้ทางการตำรวจ กำลังเร่งสืบสวนสอบสวนหาข้อเท็จจริงในเรื่องนี้ทั้งหมด ที่มีการกล่าวหากันว่ามีการขโมยไตไปขาย\n\n",
    "‘ไบเดน’ ถึงลอนดอน ‘ทรูโด’ เข้าสักการะ ‘ควีนเอลิซาเบธที่ 2’": "‘ไบเดน’ ถึงลอนดอน ‘ทรูโด’ เข้าสักการะ ‘ควีนเอลิซาเบธที่ 2’\n\nประธานาธิบดีโจ ไบเดน ของสหรัฐ พร้อมด้วยนางจิล ไบเดน สุภาพสตรีหมายเลข 1 เดินทางถึงกรุงลอนดอนแล้ว เพื่อเข้าร่วมพระราชพิธีพระบรมศพสมเด็จพระราชินีนาถเอลิซาเบธที่ 2 แห่งสหราชอาณาจักร โดยมีการคาดหมายว่าผู้นำสหรัฐจะเข้าสักการะพระบรมศพในวันที่ 18 กันยายนนี้ ที่มหาวิหารเวสต์มินสเตอร์ด้วย\n\nไบเดนเป็นหนึ่งในประมุขแห่งรัฐ ผู้นำประเทศ และบุคคลสำคัญจากต่างประเทศราว 500 คน ที่จะเดินทางมายังลอนดอนเพื่อเข้าร่วมในพิธีพระบรมศพที่จะมีขึ้นในวันที่ 19 กันยายน ขณะที่นายจัสติน ทรูโด นายกรัฐมนตรีแคนาดา นางจาซินดา อาร์เดิร์น นายกรัฐมนตรีนิวซีแลนด์ และนายแอนโธนี อัลบานีส นายกรัฐมนตรีออสเตรเลียได้เดินทางมาถึงก่อนหน้านี้แล้ว ก่อนหน้านี้นายทรูโดพร้อมด้วยภริยาได้เข้าสักการะพระบรมศพที่โถงเวสต์มินสเตอร์\n\nนอกจากผู้นำแคนาดา นิวซีแลนด์ และออสเตรเลียแล้ว ผู้นำเครือจักรภพอื่นๆ ที่คาดว่าจะเดินทางมาเข้าร่วมในรัฐพิธีพระบรมศพของควีนเอลิซาเบธที่ 2 ยังรวมถึง ชีค ฮาซินา นายกรัฐมนตรีบังกลาเทศ ประธานาธิบดีรานิล วิกรมสิงเห ประธานาธิบดีศรีลังกา ขณะที่อินเดียผู้เข้าร่วมคือประธานาธิบดีเทราปที เมอร์มู\n\nนอกจากนี้แล้วผู้นำโลกคนอื่นๆ ที่คาดว่าจะเข้าร่วมในพระราชพิธีพระบรมศพยังรวมถึงประธานาธิบดีเอ็มมานูเอล มาครง ของฝรั่งเศส นายแฟรงก์-วอลเตอร์ สไตน์ไมเออร์ ประธานาธิบดีเยอรมนี และนายแซร์โจ มัตตาเรลลา ประธานาธิบดีอิตาลี\n\nนอกจากนี้ยังมีรายงานว่า สมาชิกราชวงศ์ทั่วยุโรปจะเสด็จมาเข้าร่วมในพระราชพิธีพระบรมศพของสมเด็จพระราชินีนาถเอลิซาเบธที่ 2 โดยพร้อมเพรียงกัน\n\nขณะที่ในช่วงเย็นวันที่ 18 กันยายน พระเจ้าชาร์ลส์ที่ 3 จะพระราชทานเลี้ยงพระกระยาหารค่ำแด่องค์ประมุขและผู้นำประเทศที่เดินทางมาเข้าร่วมพระราชพิธีพระบรมศพของสมเด็จพระราชินีนาถเอลิซาเบธที่ 2 ณ พระราชวังบักกิงแฮม",
    "พาณิชย์ร่วมจัดทำวิสัยทัศน์ของเสาเศรษฐกิจอาเซียนชงรมต.อาเซียนกลางก.ย.นี้ : อินโฟเควสท์": "นางสาวโชติมา เอี่ยมสวัสดิกุล รองอธิบดีกรมเจรจาการค้าระหว่างประเทศ เปิดเผยว่า ได้รับมอบหมายจากปลัดกระทรวงพาณิชย์ (นายบุณยฤทธิ์ กัลยาณมิตร) ให้เข้าร่วมการประชุมคณะทำงานระดับสูงว่าด้วยการรวมกลุ่มทางเศรษฐกิจของอาเซียน (High Level Task Force on ASEAN Economic Integration: HLTF-EI) ครั้งที่ 42 ระหว่างวันที่ 18-20 สิงหาคม ที่ผ่านมา ณ ราชอาณาจักรกัมพูชา โดยที่ประชุมได้หารือถึงการขับเคลื่อนประเด็นเชิงยุทธศาสตร์ของอาเซียนที่จะผลักดันการรวมกลุ่มทางเศรษฐกิจ ทั้งในปัจจุบันและอนาคต เพื่อจัดทำเป็นข้อเสนอแนะต่อที่ประชุมรัฐมนตรีเศรษฐกิจอาเซียน ครั้งที่ 54 ซึ่งจะจัดขึ้นระหว่างวันที่ 13-15 กันยายนนี้\n\nนางสาวโชติมา กล่าวว่า ที่ประชุมได้จัดทำข้อเสนอแนะเพื่อเสนอต่อที่ประชุมรัฐมนตรีเศรษฐกิจอาเซียน โดยมีประเด็นสำคัญ ได้แก่ 1) การวางแผนวิสัยทัศน์ของ AEC หลังปี 2568 (AEC Post-2025 Vision) ให้มีองค์ประกอบสำคัญที่ครอบคลุม กระชับ ชัดเจน สามารถสร้างมูลค่าเพิ่มที่เป็นรูปธรรม รองรับประเด็นท้าทายด้านเศรษฐกิจใหม่ๆ โดยให้จัดตั้งคณะทำงานภายใต้ HLTF-EI และกลไกภายใต้สำนักเลขาธิการอาเซียน เพื่อจัดทำวิสัยทัศน์ดังกล่าว และ 2) การเสนอให้ AEM เห็นชอบหลักเกณฑ์การดำเนินความสัมพันธ์ทางเศรษฐกิจกับภาคีภายนอกอาเซียน (Economic Partnership Criteria Framework: EPCF) ซึ่งเป็นการประเมินศักยภาพของประเทศภาคีด้านการค้าการลงทุน ระดับความคาดหวังและการใช้ทรัพยากรการเจรจา รวมถึงมิติด้านการเมืองและความมั่นคง เพื่อสะท้อนรูปแบบความร่วมมือทางเศรษฐกิจที่จะเกิดขึ้นในอนาคต เช่น การจัดทำความตกลงการค้าเสรี (FTA) ความตกลงเฉพาะรายสาขา ความตกลงหุ้นส่วนเศรษฐกิจ การให้สิทธิพิเศษทางการค้า (PTA) และบันทึกความเข้าใจระหว่างกัน โดยปัจจุบันมีประเทศนอกกลุ่มแสดงความสนใจร่วมมือด้านเศรษฐกิจกับอาเซียนแล้ว อาทิ บังกลาเทศ ติมอร์-เลสเต และชิลี\n\nนอกจากนี้ ยังติดตามข้อเสนอแนะจากการทบทวนแผนงานของ AEC ระหว่างปี 2559-2563 ความคืบหน้าการฟื้นฟูเศรษฐกิจของภูมิภาคหลังโควิด-19 โดยเฉพาะการดำเนินการด้านดิจิทัลและความยั่งยืน ได้แก่ การดำเนินการตามแผนยุทธศาสตร์ด้านการปฏิวัติอุตสาหกรรมครั้งที่ 4 (4IR) การเปลี่ยนแปลงภูมิภาคไปสู่ความเป็นดิจิทัล การจัดทำแนวคิดของอาเซียนเพื่อบรรลุความเป็นกลางทางคาร์บอน (Carbon Neutrality) การจัดทำแผนดำเนินงานเศรษฐกิจหมุนเวียน (Circular Economy) เพื่อลดผลกระทบด้านสิ่งแวดล้อม สุขภาพ และเศรษฐกิจ ตลอดจนส่งเสริมให้ภูมิภาคใช้ทรัพยากรอย่างมีประสิทธิภาพ มีเศรษฐกิจที่สามารถปรับตัวได้ และเติบโตอย่างยั่งยืนและครอบคลุม ซึ่งที่ประชุมเสนอให้ AEM มอบหมายองค์กรรายสาขาที่เกี่ยวข้องเร่งดำเนินการให้เป็นไปตามแผนต่อไป\n\nทั้งนี้ ในช่วงครึ่งปีแรก (ม.ค.-มิ.ย. 2565) การค้าระหว่างไทยกับอาเซียน มีมูลค่า 64,756 ล้านเหรียญสหรัฐ ขยายตัว 19% เมื่อเทียบกับปีก่อนหน้า โดยไทยส่งออกไปอาเซียน มูลค่า 37,295 ล้านเหรียญสหรัฐ ขยายตัว 18% และไทยนำเข้าจากอาเซียน มูลค่า 27,461 ล้านเหรียญสหรัฐ ขยายตัว 20% ตลาดที่มีมูลค่าสูงสุด 5 อันดับแรกของไทย ได้แก่ มาเลเซีย เวียดนาม อินโดนีเซีย สิงคโปร์ และฟิลิปปินส์\n\nโดย สำนักข่าวอินโฟเควสท์ (28 ส.ค. 65)\n\nTags: กระทรวงพาณิชย์",
    "ผู้สอบสวน UN เผยเฟซบุ๊กมอบข้อมูลอาชญากรรมสงครามในพม่าให้หลายล้านรายการ": "กลไกสืบสวนอิสระกรณีพม่า (IIMM) ก่อตั้งขึ้นในปี 2561 โดยคณะมนตรีสิทธิมนุษยชนแห่งสหประชาชติ และเริ่มทำงานในปีต่อมา โดยมีเป้าหมายที่การสืบคดีเพื่อดำเนินคดีในศาลระดับชาติ ระดับภูมิภาค หรือระดับนานาชาตินิโคลัส โคอุมเจียน หัวหน้า IIMM กล่าวต่อคณะมนตรีสิทธิมนุษยชนแห่งสหประชาชาติในกรุงเจนีวา ว่า เฟซบุ๊กได้แบ่งปันข้อมูลหลายล้านรายการจากเครือข่ายบัญชีที่บริษัทได้ลบไปเนื่องจากบัญชีเหล่านั้นบิดเบือนข้อมูลตัวตนพม่ากำลังเผชิญกับข้อหาการฆ่าล้างเผ่าพันธุ์ที่ศาลยุติธรรมระหว่างประเทศ (ICJ) จากการปราบปรามทางทหารในปี 2560 ต่อชาวโรฮิงญา ที่ทำให้ชาวโรฮิงญามากกว่า 730,000 คน ต้องอพยพหลบหนีไปบังกลาเทศเมื่อปีที่ผ่านมา เฟซบุ๊กระบุว่าพวกเขาสนับสนุนความพยายามระหว่างประเทศต่อความรับผิดชอบต่ออาชญากรรมที่กระทำกับชาวโรฮิงญา“เราได้ทำการเปิดเผยโดยสมัครใจและชอบด้วยกฎหมายต่อกลไกสืบสวนของสหประชาชาติ ตลอดจนการเปิดเผยข้อมูลสาธารณะต่อแกมเบีย ที่ได้ยื่นฟ้องคดีฆ่าล้างเผ่าพันธุ์ยังศาลยุติธรรมระหว่างประเทศ” ผู้อำนวยการด้านนโยบายสิทธิมนุษยชนของบริษัทเมตา ที่เป็นบริษัทแม่ของเฟซบุ๊ก ระบุในอีเมลในปี 2561 ผู้สอบสวนสิทธิมนุษยชนของสหประชาชาติกล่าวว่า เว็บไซต์โซเชียลมีเดียแห่งนี้ได้เผยแพร่ถ้อยคำสร้างความเกลียดชังที่จุดชนวนความรุนแรงในพม่า ขณะที่เฟซบุ๊กกล่าวว่า บริษัทกำลังพยายามปิดกั้นถ้อยคำสร้างความเกลียดชังเหล่านั้นโคอุมเจียน กล่าวว่า ด้วยข้อมูลจากเฟซบุ๊กและจากแหล่งต่างๆ อีกกว่า 200 แห่ง ทำให้กลไกสืบสวนอิสระสามารถจัดเตรียมชุดหลักฐานและการวิเคราะห์รวม 67 ชุด ที่จะแบ่งปันกับหน่วยงานตุลาการต่างๆ ที่รวมทั้งศาลอาญาระหว่างประเทศ และศาลยุติธรรมระหว่างประเทศศาลอาญาระหว่างประเทศยังเปิดคดีเกี่ยวกับการเนรเทศและอาชญากรรมต่อมนุษยชาติอื่นๆ ที่เกี่ยวข้องกับผู้ลี้ภัยโรฮิงญาที่ถูกบังคับให้หลบหนีเข้าไปในบังกลาเทศพม่าปฏิเสธการฆ่าล้างเผ่าพันธุ์และกล่าวว่ากองกำลังของพวกเขาดำเนินการอย่างถูกกฎหมายต่อกลุ่มติดอาวุธ.",
    "ครบ 8 เดือน ฟื้นสัมพันธ์ ไทย-ซาอุฯ \"โอกาสอันมากมาย\" ของธุรกิจ ส่วนแรงงานไทยยังไม่ได้ส่งออก": "ครบ 8 เดือน ฟื้นสัมพันธ์ ไทย-ซาอุฯ \"โอกาสอันมากมาย\" ของธุรกิจ ส่วนแรงงานไทยยังไม่ได้ส่งออก\n\nที่มาของภาพ, กระทรวงพาณิชย์ คำบรรยายภาพ, กระทรวงพาณิชย์ส่งไก่ไทยไปซาอุดีอาระเบีย เมื่อเดือน มี.ค. เป็นการส่งออกเนื้อไก่สดจากไทยครั้งแรก ในรอบ 18 ปี พณ. ตั้งเป้าไทยส่งออกไก่ 980,000 ตันในปีนี้\n\n25 กันยายน 2022\n\n8 เดือน หลังจาก พล.อ.ประยุทธ์ จันทร์โอชา นายกรัฐมนตรี เยือนซาอุดีอาระเบีย เพื่อฟื้นความสัมพันธ์ทางการทูตในรอบกว่า 32 ปี เครื่องยนต์เศรษฐกิจในภาคท่องเที่ยว การค้าและการลงทุน เติบโตอย่างรวดเร็ว ทว่า ภาคการจัดส่งแรงงานไทยไปชาติตะวันออกกลางแห่งนี้ ยังไม่เห็นทิศทางที่สดใส\n\nแม้กระทรวงแรงงานเร่งเป็นตัวกลางประสานระหว่างนายจ้างซาอุดีอาระเบีย ที่ต้องการคนไทยไปทำงานเหมือนเช่นกว่า 30 ปีก่อน แต่การจัดส่งผ่านรัฐยังอยู่ระหว่างขั้นตอนการสมัครและการคัดเลือกแรงงาน ที่มีคนไทยสนใจไม่มากนัก\n\n\"มันเกือบจะเป็นไปไม่ได้เลย... พอมีการออกข่าวว่า จะมีความต้องการแรงงานเยอะ ผมไม่ได้ตื่นเต้นเลย เพราะรู้ว่าเขาไม่กล้าจ้าง เพราะค่าแรงเขาถูก\" บรรจง ฉุดพิมาย รองประธานที่ปรึกษาสมาคมการจัดหางานไทยไปต่างประเทศ และตัวแทน หรือเอเยนต์จัดหางานที่มีประสบการณ์อยู่ในตะวันออกกลางกว่า 30 ปี กล่าวกับบีบีซีไทย\n\n25 มกราคม 2565 คือ วันที่ไทยและซาอุดีอาระเบีย กลับมาเปิดสัมพันธ์ทางการทูตระหว่างกัน พล.อ. ประยุทธ์ กล่าวในช่วงนั้นว่า \"รู้สึกยินดีเป็นอย่างยิ่งกับโอกาสอันมากมายมหาศาล\" ที่ประเมินว่าทั้งสองประเทศจะได้รับ ใน 9 ด้าน เช่น การท่องเที่ยว พลังงาน แรงงาน และอาหาร เป็นต้น\n\nหลังจากนั้นมีการเยือนในระดับรัฐมนตรีของทั้งกระทรวงการต่างประเทศ กระทรวงแรงงาน และล่าสุด คือ กระทรวงพาณิชย์ เมื่อปลายเดือน ส.ค.\n\nที่มาของภาพ, กระทรวงพาณิชย์ คำบรรยายภาพ, นายจุรินทร์ ลักษณวิศิษฏ์ พร้อมด้วยผู้แทนภาครัฐและเอกชน แถลงข่าวภายหลังการพบหารือกับประธานสภาหอการค้าซาอุดีอาระเบีย และเปิดงาน Saudi-Thai Business Forum เมื่อ 29 ส.ค. 2565 ที่ซาอุดีอาระเบีย\n\nข้อมูลจากกรมเจรจาการค้าระหว่างประเทศ กระทรวงพาณิชย์ ระบุกับบีบีซีไทยว่า มูลค่าการค้าระหว่างกันของไทยและซาอุดีอาระเบีย ตั้งแต่เดือน ก.พ.-ก.ค. ปีนี้ หรือนับแต่การเยือนของ พล.อ.ประยุทธ์ เพิ่มขึ้นจากช่วงเวลาเดียวกันของปีก่อนหน้าถึง 59.64% โดยมีมูลค่ารวม 178,058 ล้านบาท แบ่งเป็นการส่งออก 33,084 ล้านบาท และการนำเข้า 144,974 ล้านบาท\n\nสำหรับสินค้าส่งออกสำคัญของไทย 5 อันดับแรก กรมเจรจาการค้าระหว่างประเทศ บอกว่าเป็นกลุ่มสินค้าเดิมที่มีการค้าขายระหว่างกันอยู่แล้ว แต่การเปิดความสัมพันธ์ทางการทูต ก็ได้เปิดตลาดใหม่ ๆ ให้กับธุรกิจไทย โดยเฉพาะสินค้าเกษตรและอาหาร ที่มีกลุ่มอาหารฮาลาลที่ทางซาอุดีอาระเบียสนใจเป็นพิเศษ\n\nผ่านมาแล้ว 8 เดือน ของการเปิดสัมพันธ์ระหว่างกันของสองประเทศ ภาคส่วนต่าง ๆ มีความคืบหน้าอย่างไร บีบีซีไทยสำรวจสถานการณ์และตัวเลขที่น่าสนใจ ได้ดังนี้\n\nการค้าการลงทุน กับโอกาสของภาคธุรกิจ\n\nตัวเลขการค้าระหว่างกันของไทยและซาอุดีอาระเบีย ในช่วงเดือน ม.ค.-ก.ค. 2565 อยู่ที่ 194,522 ล้านบาท\n\nประเทศไทยส่งออกไปซาอุดีอาระเบีย มูลค่า 37,183 ล้านบาท และนําเข้าจากซาอุดีอาระเบีย มูลค่า 157,339 ล้านบาท\n\nเพียง 7 เดือนของปีนี้ มูลค่าการค้าระหว่างไทยกับซาอุดีอาระเบีย เพิ่มขึ้น 46% โดยไทยส่งออกสินค้าไปยังซาอุดีอาระเบียเพิ่มขึ้น 26%\n\nข้อมูลจากกรมเจรจาการค้าระหว่างประเทศ ระบุว่า สินค้าส่งออกสำคัญของไทยไปซาอุดีอาระเบีย 5 อันดับแรก ปี 2565 (ม.ค-ก.ค.) ได้แก่ 1) รถยนต์ อุปกรณ์และส่วนประกอบ 2) ไม้และผลิตภัณฑ์ไม้ 3) ผลิตภัณฑ์ยาง 4) อาหารทะเลกระป๋องและแปรรูป 5) เครื่องปรับอากาศและส่วนประกอบ\n\nสินค้านำเข้าสำคัญของไทยจากซาอุดีอาระเบีย 5 อันดับแรก ปี 2565 (ม.ค-ก.ค.) ได้แก่ 1) น้ำมันดิบ 2) ปุ๋ยและยากำจัดศัตรูพืช 3) เคมีภัณฑ์ 4) น้ำมันสำเร็จรูป 5) สินแร่โลหะ เศษโลหะ และผลิตภัณฑ์\n\nในการเยือนซาอุดีอาระเบีย ของนายจุรินทร์ ลักษณวิศิษฏ์ รองนายกรัฐมนตรี และรัฐมนตรีว่าการกระทรวงพาณิชย์ พร้อมด้วยคณะผู้บริหารระดับสูงกระทรวงพาณิชย์และผู้แทนภาคเอกชน เมื่อปลายเดือน ส.ค. ที่ผ่านมา ได้มีการทำข้อตกลงร่วมกันระหว่างเอกชนของ 2 ประเทศ และจัดตั้งสภาธุรกิจไทย-ซาอุดีอาระเบีย เพื่อขับเคลื่อนการเจรจาทางการค้า\n\nรัฐบาลไทยคาดการณ์ว่าจะซื้อขายสินค้าระหว่างกันได้ไม่ต่ำกว่า 10,000 ล้านบาท ภายใน 1 ปี นับตั้งแต่วันที่มีการลงนาม และเมื่อรวมกับสินค้าไทย ที่นำมาขายได้ทันทีจากการเยือนซาอุดีอาระเบียครั้งนี้ 2,200 ล้านบาท รวมเป็น 12,200 ล้านบาท\n\nที่มาของภาพ, กระทรวงพาณิชย์\n\nสินค้าเกษตรและอุตสาหกรรมอาหารและผลิตภัณฑ์ฮาลาล ดูจะเป็นกลุ่มธุรกิจที่มีการขยับของภาคธุรกิจมากที่สุด โดยมีความคืบหน้าจากการเยือนของคณะของกระทรวงพาณิชย์ ดังนี้\n\nเดือน มี.ค. - องค์การอาหารและยาของซาอุดีอาระเบีย อนุญาตการนำเข้าไก่จากไทยเข้าประเทศได้เป็นครั้งแรกในรอบ 18 ปี โดยเป็นการนำเข้าจากโรงงานผลิตไก่แช่เย็น ไก่แช่แข็งและผลิตภัณฑ์ไก่ จำนวน 11 โรงงาน ซึ่งจากจำนวนทั้งหมดนี้ มี 6 โรงงาน เป็นโรงงานซีพีเอฟ หรือ บริษัท เจริญโภคภัณฑ์อาหาร จำกัด ในเครือซีพี\n\nซีพีเอฟคาดว่า ภายในสิ้นปีจะส่งออกได้ 6,000 ตัน มูลค่า 400-500 ล้านบาท และตั้งเป้าจะทำได้ถึง 60,000 ตัน ภายใน 5 ปี หรือมูลค่า 4,200 ล้านบาท\n\nนอกจากนี้ ไทยยังยื่นรายชื่อโรงงานชำแหละไก่ต่อซาอุดีอาระเบีย เพิ่มเติมอีก 28 โรงงาน แหล่งข่าวระบุกับบีบีซีไทยว่า มีทั้งรายใหญ่ อย่างซีพีเอฟ สหฟาร์ม และรายย่อยอื่น ๆ\n\nเดือน ส.ค. - บริษัท ปตท. นํ้ามัน และการค้าปลีก จำกัด (มหาชน) หรือโออาร์ ปตท. พาเชนร้านกาแฟคาเฟ่อะเมซอน เปิดสาขาแรกที่กรุงริยาด และเตรียมเปิดทั้งหมดรวม 150 สาขา ภายในระยะเวลา 10 ปี\n\nห้างมานูเอล มาร์เก็ต - ห้างชั้นนำที่นำเข้าสินค้าจากยุโรปและเอเชีย มี 12 สาขาในหลายเมืองของซาอุดีฯ สื่อหลายสำนักรายงานตรงกันว่า นายจุรินทร์ รมว. พาณิชย์ ให้ข่าวถึงความคาดหวังว่าห้างดังกล่าวจะนำเข้าสินค้าไทยเพิ่มขึ้นจาก 22 ล้านดอลลาร์สหรัฐ เป็น 30 ล้านดอลลาร์สหรัฐ ในปีนี้ หรือประมาณ 1,110 ล้านบาท\n\nกลุ่มอาหารฮาลาล - อยู่ระหว่างเจรจาเพิ่มเติม ได้แก่ เนื้อวัว นมวัว และเนื้อแพะ\n\nที่มาของภาพ, กระทรวงพาณิชย์ คำบรรยายภาพ,\n\nภาคการท่องเที่ยว\n\nสายการบินซาอุเดียแอร์ไลน์ เปิดเที่ยวบินปฐมฤกษ์ บินตรงจากเมืองเจดดาห์-กรุงริยาด มาไทยเมื่อ 28 ก.พ. เป็นการบินตรงครั้งแรกในรอบ 32 ปี และเปิดเส้นทางบินตรงเชิงพาณิชย์ในเดือน พ.ค.\n\nการบินไทย เปิดเส้นทางบินใหม่สู่ซาอุดีอาระเบีย เริ่มให้บริการตั้งแต่เดือน ส.ค. ที่ผ่านมา\n\nคณะรัฐมนตรี อนุมัติฟรีวีซ่านักท่องเที่ยวซาอุดีอาระเบียได้รับการยกเว้นการตรวจลงตรา และสามารถอยู่ในราชอาณาจักรได้ไม่เกิน 30 วัน\n\nสมาคมไทยธุรกิจการท่องเที่ยว (ATTA) ตั้งเป้านักท่องเที่ยวซาอุดีอาระเบีย เที่ยวไทยปีนี้ ไม่ต่ำกว่า 300,000 คน ตั้งแต่เปิดการท่องเที่ยวถึงสิ้นเดือน ก.ค. มีเข้ามาแล้วประมาณ 35,000 คน\n\nที่มาของภาพ, กระทรวงการท่องเที่ยวและกีฬา คำบรรยายภาพ, เที่ยวบินปฐมฤกษ์ สายการบิน Saudia Airlines เที่ยวบิน SV846 จากเมืองเจดดาห์ - กรุงริยาด ราชอาณาจักรซาอุดีอาระเบีย - กรุงเทพฯ เที่ยวบินแรกในรอบ 32 ปี เมื่อ 28 ก.พ. 2565\n\nจัดส่งแรงงานไทย ยังไม่คืบหน้า เหตุค่าแรงไม่ดึงดูด\n\nภาคการจัดส่งแรงงาน เป็นภาคที่ดูจะมีโอกาสน้อยที่สุดจากการเปิดสัมพันธ์ระหว่างสองประเทศ\n\nเมื่อเดือน มิ.ย. มีประกาศรับสมัครงานในตำแหน่งงานในซาอุดีอาระเบียเป็นครั้งแรกจากกรมการจัดหางาน คือตำแหน่งพยาบาล ผู้ช่วยพยาบาล และช่างฝีมือ 309 อัตรา\n\nอัตราเงินเดือนของงานพยาบาล ตั้งแต่ตำแหน่งผู้ช่วยพยาบาล พยาบาลผู้ดูแล และพยาบาลวิชาชีพอยู่ที่ระหว่าง 26,429- 29,163 บาท ส่วนอัตราเงินเดือนของช่างฝีมือ จบวุฒิการศึกษาระดับประกาศนียบัตรวิชาชีพชั้นสูง (ปวส.) หรืออนุปริญญาขึ้นไป เงินเดือนตั้งแต่ 16,404-27,340 บาท\n\nนอกจากการจัดส่งผ่านรัฐ ทางซาอุดีอาระเบีย ยังได้ขึ้นทะเบียนจัดหางานเอกชนของไทยอีก 7 บริษัท แต่ความคืบหน้าในขณะนี้ (25 ก.ย.) ยังไม่มีการจัดส่งแรงงานไทยไปยังซาอุดีอาระเบีย ในอัตราเงินเดือนระดับนี้\n\nหลังประกาศตำแหน่งงานในเดือน มิ.ย. เจ้าหน้าที่จัดหางานจังหวัดแห่งหนึ่ง กล่าวกับบีบีซีไทยเมื่อเดือน 18 ก.ค. ว่า มีผู้สนใจจำนวนมาก แต่เมื่อมาดูข้อมูลของเงินเดือนค่าจ้างแล้ว อัตราไม่ได้แตกต่างจากในประเทศมากนัก จึงทำให้แรงงานที่สนใจไปทำงานที่ซาอุดีอาระเบียมีไม่มาก\n\n\"เงินเดือนค่อนข้างน้อย เพราะเทียบกับเงินเดือนในไทย บินไปแล้วไม่คุ้ม\" เจ้าหน้าที่ระบุ\n\nกาญจนา (ขอสงวนชื่อจริง) หญิงวัย 36 ปี ซึ่งมีภูมิลำเนาอยู่อีสาน เป็นหนึ่งในแรงงานไทยที่สมัครไปทำงานตำแหน่งผู้ช่วยพยาบาลกับสำนักงานจัดหางานจังหวัดที่เธออาศัย ตั้งแต่เดือน มิ.ย. แต่จนถึงเดือน ก.ย. เธอก็ยังไม่ได้รับการตอบรับเรียกสัมภาษณ์จากนายจ้าง\n\nกาญจนา เคยทำงานในกรุงเทพฯ แต่หลังจากโควิด เธอหันมาเรียนในหลักสูตรผู้ช่วยพยาบาลที่วิทยาลัยพยาบาลแห่งหนึ่ง เป็นเวลา 1 ปี เพื่อให้ได้ใบประกอบวิชาชีพ ปัจจุบันเธอรับงานผู้ช่วยพยาบาลรายวันตามศูนย์ต่าง ๆ โดยไม่ได้มีรายได้ประจำทุกวัน เธอมาสมัครงานซาอุฯ เพราะงานในไทยมีข้อจำกัดด้านอายุ นอกจากนี้ กาญจนายังสมัครงานดูแลผู้สูงอายุอีกแห่งคือ ที่ญี่ปุ่น แต่ต้องเสียเงินเรียนภาษาเพื่อสอบวัดระดับให้ผ่านก่อนจึงจะไปทำงานได้\n\n\"ตอนนี้ซาอุฯ น่าจะดูยาก เพราะว่าเงียบไปเลย เห็นบอกว่าจะเรียกสัมภาษณ์ก็ไม่เรียก คิดว่าหวังไปญี่ปุ่นแล้วล่ะค่ะ\" กาญจนา กล่าว พร้อมบอกว่าอัตราเงินเดือนงานดูแลผู้สูงอายุในญี่ปุ่นเท่าที่รู้มาอยู่ที่ราว ๆ 40,000-50,000 บาท\n\nที่มาของภาพ, กระทรวงแรงงาน คำบรรยายภาพ, นายสุชาติ ชมกลิ่น รมว. กระทรวงแรงงาน เซ็นลงนามความตกลง 2 ฉบับ จัดหาแรงงานไปทำงานซาอุดีอาระเบีย เมื่อเดือน มี.ค.\n\nกรมการจัดหางานระบุ เปิด 2,000 กว่าตำแหน่ง แต่มาสมัครแค่ 99 คน\n\nกรมการจัดหางานระบุกับบีบีซีไทยว่า ในระหว่างเดือน ก.ค.-ก.ย. กรมฯ ประกาศรับสมัครแรงงานไทยไปทำงานที่ซาอุดีอาระเบีย 7 บริษัท รวม 2,171 อัตรา โดยตำแหน่งพนักงานความสะอาดหญิง เป็นที่ต้องการมากที่สุด 46% รองลงมาคือพยาบาลและผู้ช่วยพยาบาล 38% และผู้ดูแลคนป่วยหรือคนชรา 14%\n\nแต่จากการเปิดรับสมัคร มีแรงงานไทยมาสมัคร 99 คนเท่านั้น และนายจ้างสัมภาษณ์แรงงานไปแล้ว 2 บริษัท อีก 4 บริษัทอยู่ระหว่างการประสานงานสัมภาษณ์\n\nกรมฯ ระบุว่า หลายสิบปีที่ซาอุดีอาระเบียพึ่งพาแรงงานต่างชาติจำนวนมาก จากประชากร 35.8 ล้านคน เป็นแรงงานต่างชาติแล้ว 13.5 ล้านคน จึงน่าจะเป็นตลาดแรงงานใหม่ของแรงงานไทยด้วย แต่ในขณะเดียวกันก็ต้องแข่งขันกับแรงงานจากกลุ่มประเทศเอเชียใต้ และฟิลิปปินส์\n\nกรมการจัดหางานระบุถึงอุปสรรคของการส่งแรงงานไทยไปซาอุดีอาระเบีย มีทั้งเรื่องของภาษา ที่แรงงานไทยสื่อสารภาษาอังกฤษได้น้อย จึงไม่ผ่านสัมภาษณ์ อัตราค่าจ้างไม่จูงใจ จึงทำให้คนสมัครน้อย และตำแหน่งที่นายจ้างซาอุดีอาระเบียต้องการ \"ส่วนใหญ่เป็นตำแหน่งที่ประเทศไทยขาดแคลนเช่นเดียวกัน เช่น พยาบาล พนักงานทำความสะอาด ช่างเชื่อม ช่างไฟฟ้า\"\n\nกรมฯ ระบุด้วยว่า เมื่อเป็นตำแหน่งที่ไทยก็ขาดแคลน \"ทำให้การจัดส่งแรงงานไทยไม่ประสบความสำเร็จเท่าที่ควร\"\n\nเอเยนต์จัดส่งระบุ ค่าแรงเป็นเรตเมื่อ 30 ปีที่แล้ว\n\nบรรจง ฉุดพิมาย รองประธานที่ปรึกษาสมาคมการจัดหางานไทยไปต่างประเทศ กล่าวกับบีบีซีไทยว่า การจัดส่งแรงงานไทยไปซาอุดีอาระเบีย “เกือบจะเป็นไปไม่ได้เลย เพราะค่าแรงถูก”\n\nบรรจง กล่าวว่า เขาได้รับการติดต่อจากเอเยนต์ซาอุดีอาระเบียมานับ 100 ราย ตั้งแต่ช่วงก่อนการฟื้นความสัมพันธ์ แต่รู้ดีว่าอัตราเงินเดือนของซาอุดีอาระเบีย ในกลุ่มแรงงานไม่มีทักษะ เช่น แม่บ้าน ยังเท่า ๆ กับเมื่อ 30 ปีที่แล้ว คือ ราว 400-500 ดอลลาร์สหรัฐ ต่อเดือน หรือราว 14,800-18,500 บาท (คิดจากอัตราแลกเปลี่ยน 37 บาท=1 ดอลลาร์)\n\n“ผมมองว่าตลาดมันเป็นไปไม่ได้... เอาค่าแรงเมื่อ 30 ปี มาคุย ขนาดผมมีคอนเนคชัน (แรงงาน) ในสามจังหวัดภาคใต้เป็นอิสลามแท้ ๆ ยังไม่อยากไปเลย”\n\nบรรจงบอกว่า เอเยนต์ซาอุดีฯ ที่มาพูดคุย ต่างต้องการแรงงานกลุ่มอาชีพแม่บ้าน ซึ่งจากตัวเลขประมาณการต้องการกว่า 4.3 ล้านราย ทุกคนที่มาคุยล้วนอยากได้แม่บ้านทั้งสิ้น ซึ่งจะเป็นกลุ่มต่อไปที่จะมีกระบวนการจัดหา\n\n\"เขาเน้นมาเอาแม่บ้านล้วน ๆ เลย แม่บ้าน คนขับรถ คนทำความสะอาดบ้าน แรงงานก่อสร้างไม่ถึงเราหรอก มันหยุดที่บังกลาเทศ\" บรรจง กล่าว พร้อมบอกว่า ปัจจุบันในซาอุดีอาระเบีย มีอัตราเงินเดือนที่จ้างแรงงานกลุ่มไร้ทักษะ โดยจ้างชาวซูดาน เคนยา อยู่ที่เดือนละ 250 ดอลลาร์สหรัฐ เท่านั้น\n\nสำหรับตลาดของแรงงานไทยแล้ว บรรจง กล่าวว่า ผู้ใช้แรงงานรับรู้โดยทั่วไปว่าประเทศที่ได้ค่าแรงดีคือ งานที่อิสราเอล รองลงมาคือไต้หวัน ซึ่งมีค่าแรงขั้นต่ำอยู่ที่ 800 ดอลลาร์สหรัฐ หรือราว 29,600 บาท",
    "อดีตทูตสหราชอาณาจักรประจำเมียนมาถูกตัดสินจำคุก 1 ปี": "อดีตทูตสหราชอาณาจักรประจำเมียนมาถูกตัดสินจำคุก 1 ปี\n\n2 กันยายน 2022\n\nที่มาของภาพ, Getty Images คำบรรยายภาพ, วิกกี โบว์แมน อดีตทูตสหราชอาณาจักรประจำเมียนมา (ขวา) และเทน ลิน ศิลปินชาวเมียนมา สามีของเธอ ถูกจับกุมตัวเมื่อสัปดาห์ที่แล้ว (แฟ้มภาพ)\n\nศาลเมียนมาตัดสินจำคุกอดีตเอกอัครราชทูตของสหราชอาณาจักรประจำเมียนมาและสามีของเธอ คนละ 1 ปี ส่วนนางออง ซาน ซู จี ได้รับโทษจำคุกเพิ่มอีก 3 ปี จากข้อหาทุจริตเลือกตั้ง\n\nนางวิกกี โบว์แมน อดีตทูตสหราชอาณาจักรประจำเมียนมา และนายเทน ลิน อดีตนักโทษการเมือง ถูกตั้งข้อหาว่าละเมิดกฎหมายตรวจคนเข้าเมือง\n\nทั้งคู่ถูกจับกุมตัวเมื่อสัปดาห์ที่แล้วที่บ้านในนครย่างกุ้ง\n\nคดีนี้ดูเหมือนจะเป็นเรื่องความกังวลทางการเมืองมากกว่าเป็นแค่ความผิดเรื่องกฎหมายตรวจคนเข้าเมือง ซึ่งมักจะไม่ค่อยมีการดำเนินคดีชาวต่างชาติในเมียนมา\n\nนางโบว์แมน ซึ่งเป็นคนที่พูดภาษาเมียนมาได้อย่างคล่องแคล่ว เป็นสมาชิกที่เป็นที่รู้จักกันดีในชุมชนชาวต่างชาติเล็ก ๆ ในเมียนมา\n\nเธอทำหน้าที่ทูตในเมียนมาตั้งแต่ปี 2002-2006 และปัจจุบันได้เปิดศูนย์เมียนมาเพื่อธุรกิจที่รับผิดชอบ (Myanmar Centre for Responsible Business) ซึ่งมีเป้าหมายให้ธุรกิจต่าง ๆ เคารพสิทธิมนุษยชน ตั้งอยู่ในนครย่างกุ้ง\n\nเธอและสามีถูกควบคุมตัวหลังจากเดินทางกลับจากบ้านที่รัฐฉานมายังนครย่างกุ้ง เจ้าหน้าที่ทางการทหารตั้งข้อหาคนทั้งสองว่า ไม่มีการลงทะเบียนนางโบว์แมนขณะที่เธออาศัยอยู่ที่ที่อยู่ใหม่\n\nสามีของเธอเป็นศิลปินที่โด่งดังและเป็นอดีตนักโทษการเมือง ซึ่งเป็นสมาชิกของแนวร่วมประชาธิปไตยของมวลนักศึกษาพม่า (All Burma Student's Democratic Front) กลุ่มต่อต้านที่ติดอาวุธที่ก่อตั้งขึ้นหลังจากเกิดการลุกฮือต่อต้านรัฐบาลทหารนำโดยนักศึกษาในปี 1988\n\nทั้งคู่แต่งงานกันและย้ายมาอยู่ที่ลอนดอนก่อนจะย้ายกลับไปนครย่างกุ้งในปี 2013\n\nการจับตัวของทั้งสองคนเกิดขึ้น หลังจากที่เมื่อไม่นานนี้สหราชอาณาจักรได้ประกาศคว่ำบาตรต่อเจ้าหน้าที่ทางการทหารในเมียนมา ซึ่งตรงกับเหตุการณ์ครบรอบ 5 ปี ที่ทหารเมียนมาปราบปรามชาวมุสลิมโรฮิงญาในประเทศอย่างโหดเหี้ยม การบุกโจมตีชาวโรฮิงญาในปี 2017 ทำให้มีผู้เสียชีวิตมากกว่า 6,000 คน และพลัดถิ่นฐานอีกหลายแสนคนในช่วง 2-3 เดือนแรก โดยส่วนใหญ่พวกเขาข้ามพรมแดนเข้าไปในบังกลาเทศ\n\nจำคุก ออง ซาน ซู จี เพิ่มอีก 3 ปี\n\nก่อนหน้านี้ในวันศุกร์ (2 ก.ย.) ศาลที่ทหารควบคุมในเมียนมาก็ได้ตัดสินจำคุกนางออง ซาน ซู จี อดีตผู้นำเมียนมาอีก 3 ปี จากข้อกล่าวหาทุจริตการเลือกตั้ง\n\nขณะนี้นางซู จี ได้รับโทษจำคุกแล้วรวม 20 ปี จาก 11 ข้อหา และยังมีอีกหลายข้อหาอยู่ระหว่างการไต่สวน\n\nเธอปฏิเสธทุกข้อกล่าวหา และกลุ่มสิทธิมนุษยชนได้ประณามการไต่สวนของศาลว่า มีแรงจูงใจทางการเมือง\n\nที่มาของภาพ, Soe Zeya Tun คำบรรยายภาพ, หลังถูกควบคุมตัว นางออง ซาน ซู จี ส่วนใหญ่ถูกกักบริเวณที่บ้านพักในกรุงเนปิดอว์\n\nถ้าถูกตัดสินว่า ผิดในทุกข้อกล่าวหา เธออาจได้รับโทษจำคุกเกือบ 200 ปี\n\nทนายความของเธอกล่าวว่า คำพิพากษาใหม่นี้ รวมถึงการใช้แรงงานหนักด้วย โดยหลังถูกควบคุมตัว เจ้าของรางวัลโนเบลวัย 77 ปีนี้ส่วนใหญ่ถูกกักบริเวณที่บ้านพักในกรุงเนปิดอว์\n\nประชาชนและสื่อไม่สามารถเข้ารับฟังการไต่สวนของศาลที่ทำเป็นการลับได้ และทหารได้ห้ามทนายความของเธอไม่ให้พูดกับบรรดานักข่าว\n\nศาลพบว่า เธอกระทำผิดจากการทุจริตในการเลือกตั้งทั่วไปเดือน พ.ย. 2020 ซึ่งพรรคสันนิบาตแห่งชาติเพื่อประชาธิปไตย (National League for Democracy--NLD) ของเธอ ชนะการเลือกตั้งอย่างท่วมท้น\n\nกองทัพได้ก่อรัฐประหารยึดอำนาจของรัฐบาลที่มาจากการเลือกตั้งเมื่อปีที่แล้ว หลังจากกล่าวหาว่า มีการทุจริตการเลือกตั้ง แต่บรรดาผู้สังเกตการณ์การเลือกตั้งอิสระระบุว่า การเลือกตั้ง \"สะท้อนเจตนารมณ์ของประชาชน\"\n\nกลุ่มสิทธิพลเมืองและกลุ่มประชาธิปไตยต่าง ๆ ได้ประณามกระบวนการทางกฎหมายที่ใช้ในการดำเนินคดีนางซู จี และคนอื่น ๆ ว่า เป็นละครตลก ขณะที่สหประชาชาติออกมาบอกว่า นางซู จี กำลังเผชิญกับ \"การไต่สวนที่ตลบตะแลง\" แต่รัฐบาลทหารเมียนมา ระบุว่า การไต่สวนนางซูจี เป็นส่วนหนึ่งของกระบวนการทางกฎหมาย\n\nรัฐบาลทหารเมียนมาถูกกล่าวหาว่า ละเมิดสิทธิมนุษยชนอย่างกว้างขวาง\n\nในช่วงต้นเดือนสิงหาคม บรรดานายพลได้ขยายการปกครองในสถานการณ์ฉุกเฉินออกไปจนถึงปี 2023 ขณะที่มีการสู้รบภายในประเทศ\n\nตอบโต้อังกฤษ\n\nหลังจากเกิดรัฐประหารเมื่อปีที่แล้ว นางวิกกี โบว์แมน เลือกที่จะอยู่อาศัยในเมียนมาต่อไป และดูเหมือนจะระมัดระวังตัวเพื่อหลีกเลี่ยงการแสดงความเห็นต่อสาธารณชน ซึ่งอาจจะรัฐบาลทหารไม่พอใจ",
    "อินเดียเปิดตัว ‘INS Vikrant’ เรือบรรทุกเครื่องบิน ผลิตเองลำแรก มุ่งลดพึ่งพาอาวุธต่างชาติ-งัดจีน": "อินเดียเปิดตัว ‘INS Vikrant’ เรือบรรทุกเครื่องบิน ผลิตเองลำแรก มุ่งลดพึ่งพาอาวุธต่างชาติ-งัดจีน\n\nอินเดียเปิดตัวเรือบรรทุกเครื่องบินที่ผลิตเองเป็นลำแรกของประเทศ ในวันศุกร์ (2 ก.ย.) นี้ ซึ่งนับเป็นก้าวสำคัญของความพยายามของรัฐบาลอินเดียในการลดการพึ่งพาอาวุธต่างชาติและเพื่อรับมือกับอิทธิพลของจีนที่มีมากขึ้นในภูมิภาค\n\nเรือบรรทุกเครื่องบินที่ผลิตเองลำแรกนี้ของอินเดีย มีชื่อว่า INS Vikrant เป็นหนึ่งในเรือเดินสมุทรลำใหญ่ที่สุดในโลก โดยมีขนาดยาว 262 เมตร ซึ่งเข้าประจำการในกองทัพเรืออินเดียอย่างเป็นทางการ หลังจากใช้เวลาในการต่อเรือและทดสอบการเดินเรือเป็นเวลานานถึง 17 ปี\n\nนายนเรนทรา โมดี นายกรัฐมนตรีอินเดีย กล่าวในพิธีเข้าประจำการของเรือ INS Vikrant ที่มีขึ้นในรัฐเกรละ ทางตอนใต้ของประเทศว่า วันนี้ INS Vikrant ได้เติมเต็มและสร้างความเชื่อมั่นใหม่ให้กับประเทศ ทำให้เราร่วมอยู่ในกลุ่มประเทศที่สามารถสร้างเรือบรรทุกเครื่องบินขนาดใหญ่เช่นนี้ขึ้นในประเทศตนเองได้\n\nเรือ INS Vikrant ซึ่งตั้งตามชื่อเรือบรรทุกเครื่องบินที่ปลดประจำการแล้วของอินเดีย ซึ่งมีชื่อเสียงจากการใช้นำไปปิดล้อมกองทัพเรือปากีสถานในช่วงสงครามประกาศเอกราชของบังกลาเทศเมื่อปี 1971 นั้น จะมีเรือลูกประจำการอยู่บนเรือราว 1,600 นาย ซึ่งเริ่มแรกจะรองรับเครื่องบินขับไล่ที่ปรับปรุงใหม่จากเรือบรรทุกเครื่องบินเดิมที่มีอยู่เพียงลำเดียวของอินเดีย ที่เป็นการซื้อมือสองมาจากรัสเซีย ประเทศผู้ขายอาวุธสำคัญให้กับอินเดียมายาวนาน\n\nรัฐบาลอินเดียมีความพยายามที่จะลดการพึ่งพาการซื้ออาวุธยุทโธปกรณ์ทางทหารจากต่างชาติและสร้างอุตสาหกรรมผลิตอาวุธยุทธภัณฑ์ป้องกันประเทศของตนเองขึ้น โดยอินเดียได้ลงทุนมหาศาลในการสร้างอุตสาหกรรมนี้ขึ้น โดยยังมีเรือนาวีและเรือดำน้ำรวมกันหลายสิบลำที่ยังอยู่ในระหว่างการสร้างที่อู่ต่อเรือต่างๆ ของอินเดียด้วย",
    "มิจฉาชีพหลอกชาวมาเลเซีย อ้างจัดหางานรายได้ดี ก่อนพาตัวผ่านไทย ลอบเข้ากัมพูชา": "'กต.มาเลเซีย' เผยนำตัวชาวมาเลเซียถูกลักพาตัวไปกัมพูชาอีก 5 รายกลับประเทศ หลังถูกกลุ่มองค์กรอาชญากรรมในไทย-ลาว-เมียนมาหลอกใช้โฆษณาจัดหางานบังหน้า อ้างเสนองานให้รายได้ดี จ่ายเป็นดอลลาร์ เผยมีขบวนการใช้ประเทศไทยเป็นทางผ่านไปกัมพูชาด้วย\n\nสำนักข่าวอิศรา (www.isranews.org) รายงานข่าวเกี่ยวกับขบวนการค้ามนุษย์ในต่างประเทศที่มีความเชื่อมโยงกับประเทศไทยเพิ่มเติม หลังจากที่ก่อนหน้านี้มีรายงานข่าวจากในประเทศอินเดียเกี่ยวกับขบวนการหลอกเสนองานให้ชาวทมิฬเพื่อมาทำงานในประเทศไทย แต่ปรากฎว่ามีการหลอกลักพาตัวชาวทมิฬกลุ่มนี้ไปทำงานฉ้อโกงออนไลน์ในเมืองเมียวดี ประเทศเมียนมาร์แทน\n\nล่าสุดมีรายงานข่าวจากสำนักข่าว Khmer Times ของประเทศกัมพูชากับสำนักข่าว Bernama ของประเทศมาเลเซียระบุว่าเมื่อประมาณวันที่ 19 ก.ย.ที่ผ่านมา มีการส่งตัวขาวมาเลเซียจำนวนห้าคนกลับคืนสู่ประเทศมาเลเซีย หลังจากที่กลุ่มชาวมาเลเซียเหล่านี้นั้นถูกหลอกลักพาตัวมาผ่านกลุ่มมิจฉาชีพซึ่งอ้างเรื่องการจัดหางานเป็นเครือข่ายบังหน้า\n\nกระทรวงการต่างประเทศมาเลเซียระบุว่า ณ เวลานี้นั้นมีการช่วยเหลือชาวมาเลเซียด้วยการส่งตัวกลับประเทศไปแล้วกว่า 148 ราย จากชาวมาเลเซียทั้งหมดจำนวน 158 ราย ซึ่งถูกกลุ่มมิจฉาชีพหลอกลวงมา\n\nในรายงานข่าวระบุด้วยว่าสถานทูตมาเลเซียประจำกรุงพนมเปญ ได้มีการเน้นย้ำให้รีบดำเนินการติดตามชาวมาเลเซียที่ยังตกค้างอยู่โดยเร็วที่สุด ขณะที่แถลงการณ์ของกระทรวงการต่างประเทศนั้นระบุว่าทางกระทรวงกำลังเพิ่มความพยายามอย่างเต็มที่เพื่อช่วยเหลือชาวมาเลเซียที่ถูกองค์กรอาชญากรรมต่างๆทั้งในประเทศไทย,ลาว และเมียนมาลักพาตัวไป โดยจะอาศัยช่องทางทางสถานทูตของประเทศมาเลเซียที่ประจำอยู่ในประเทศเหล่านี้\n\nโดยมีรายงานว่าได้มีการช่วยเหลือชาวมาเลเซียไปแล้วจำนวน 16 รายที่อยู่ในประเทศไทย,27 รายในประเทศลาว และ 5 รายในประเทศเมียนมา ส่วนกระบวนการติดตามตัวนั้นล่าสุดติดตามชาวมาเลเซียที่ถูกลักพาตัวไปในประเทศไทยได้แล้วจำนวน 12 ราย,28 รายในประเทศลาว และ 54 รายในประเทศเมียนมา\n\nทางสำนักข่าว Khmer Times ได้รายงานข่าวต่อไปด้วยว่าจนกว่าจะมีการปราบปรามกลุ่มนายหน้าครั้งใหญ่ในประเทศมาเลเซีย ปัญหาการหลั่งไหลของชาวมาเลเซียมายังกัมพูชาก็จะดำเนินต่อไป เนื่องจากว่าไม่มีกระบวนการตรวจตราดูชาวมาเลเซียที่เข้ามายังกัมพูชา ซึ่งจำเป็นจะต้องมีเอกสารที่เหมาะสมหรือไม่ก็วีซ่าที่ออกโดยสถานทูตกัมพูชาในกรุงกัวลาลัมเปอร์\n\nรายงานข่าวระบุด้วยว่ามีชาวมาเลเซียจำนวนหลายคนนั้นเข้ามายังกัมพูชาโดยผ่านทั้งเที่ยวบินตรง,ผ่านช่องทางที่เรียกกันว่า ‘รูหนู’ หรือว่าเดินทางมาทางบกผ่านทางประเทศไทย ซึ่งทั้งหมดนั้นจะถูกล่อลวงว่าจะได้รับการจ่ายเงินเป็นเงินดอลลาร์สหรัฐฯ ซึ่งจะมีอัตราแลกเปลี่ยนที่สูงสำหรับค่าเงินริงกิตของมาเลเซีย\n\n“สรุปสั้นๆคือเพราะว่าความโลภ นั้นเป็นเครื่องมือที่สำคัญในการล่อลวงให้ชาวมาเลเซีย,อินเดีย,ปากีสถาน,บังกลาเทศ และเนปาลให้ตกเป็นเหยื่อ เนื่องจากว่าอัตราการแลกเปลี่ยนที่ถูกนำเสนอนั้นทำให้เกิดความเย้ายวนใจจนเหยื่อยอมละเลยความเสี่ยงที่อาจจะเกิดขึ้นได้” เจ้าหน้าที่กัมพูชารายหนึ่งระบุ\n\nเรียบเรียงจาก:https://www.khmertimeskh.com/501154993/another-group-of-5-malaysian-job-scam-victims-return-from-cambodia/"
}