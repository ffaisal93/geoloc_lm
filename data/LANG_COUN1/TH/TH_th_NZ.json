{
    "นิวซีแลนด์ จัดพิธีไว้อาลัยควีนเอลิซาเบธที่ 2 ย้อนรำลึกสัมพันธ์ลึกซึ้งกว่า 70 ปี นับจากเสด็จเยือนกีวีครั้งแรก": "นิวซีแลนด์ จัดพิธีไว้อาลัยควีนเอลิซาเบธที่ 2 ย้อนรำลึกสัมพันธ์ลึกซึ้งกว่า 70 ปี นับจากเสด็จเยือนกีวีครั้งแรก\n\nสำนักข่าวรอยเตอร์รายงานว่า นางจาซินดา อาร์เดิร์น นายกรัฐมนตรีนิวซีแลนด์ นำการจัดรัฐพิธีน้อมอาลัยต่อการเสด็จสวรรคตของสมเด็จพระราชินีนาถเอลิซาเบธที่ 2 แห่งราชวงศ์อังกฤษ ที่จัดขึ้นภายในโบสถ์เซนต์ปอล ในกรุงเวลลิงตัน เมื่อวันที่ 26 กันยายน ซึ่งมีการติดตั้งจอขนาดใหญ่บริเวณลานสนามของรัฐสภานิวซีแลนด์ ในการถ่ายทอดงานพิธีน้อมอาลัยดังกล่าวให้ประชาชนได้ชมกันด้วย\n\nโดยในพิธีได้มีการสงบนิ่งไว้อาลัยเป็นเวลา 1 นาที และนางอาร์เดิร์นกล่าวสดุดีว่า นิวซีแลนด์มีความสัมพันธ์อย่างลึกซึ้งกับสมเด็จพระราชินีนาถเอลิซาเบธที่ 2 มานานกว่า 70 ปี โดยตั้งอยู่บนพื้นฐานของการเสด็จเยือนนิวซีแลนด์เป็นครั้งแรกของสมเด็จพระราชินีนาถเอลิซาเบธที่ 2 ในปีค.ศ.1953 ซึ่งนางอาร์เดิร์นยังได้อ่านข้อความตอนหนึ่งในสมุดที่ระลึกเกี่ยวกับการเสด็จเยือนนิวซีแลนด์ของควีนเอลิซาเบธที่ 2 ระหว่างเดือนธันวาคมปีค.ศ.1953 ถึงมกราคมปี 1954 รวมเวลา 10 วันด้วย\n\nทั้งนี้ พิธีน้อมอาลัยควีนเอลิซาเบธที่ 2 ยังมีการจัดขึ้นในเมืองอื่นๆ ทั่วประเทศนิวซีแลนด์ ที่เป็น 1 ใน 15 ประเทศในเครือจักรภพอังกฤษ",
    "ถ้าการเมืองดี ประเทศเปลี่ยนได้: กรณีศึกษา ‘นิวซีแลนด์’ จากเครือจักรภพสู่ฝั่งฝันแห่งสาธารณรัฐ": "นิวซีแลนด์ ประเทศเล็กๆ ในมหาสมุทรแปซิฟิกค่อนไปทางซีกโลกใต้ ห่างไกลจากประเทศอื่นที่ดูธรรมดา น่าเบื่อ ไร้ความเร้าใจ แต่หากท่านผู้อ่านลองเข้าไปสืบค้นในอินเทอร์เน็ต อาจประหลาดใจกับการจัดอันดับของประเทศนี้\n\nเช่น เว็บไซต์หางานสำหรับคนต่างชาติจะพาดพิงถึงรายงานสำรวจของ ‘Expat Explorer’ ของกลุ่มธนาคาร HSBC ปี 2017 ที่ระบุว่า นิวซีแลนด์ถูกจัดอันดับสูงเป็นที่ 6 ของโลกในเรื่องความสมดุลของการทำงานและการใช้ชีวิต มีความมั่นคงและความก้าวหน้าในอาชีพการงานสูง และเป็นถูกจัดให้เป็นประเทศที่น่าอยู่ที่สุด (The Best Country to Live) ติดต่อกันนานถึง 4 ปี นับตั้งแต่ปี 2017\n\nในปีเดียวกันนี้เองก็ได้รับการจัดอันดับจาก UN ในรายงาน ‘2017 Human Development Index’ อยู่ในอันดับที่ 13 จากจำนวนทั้งหมด 187 ประเทศ โดยเป็นประเทศที่มีความกดดันในชีวิตน้อย ปราศจากมลภาวะทางอากาศและการจราจรติดขัดที่บั่นทอนชีวิตและสุขภาพ อีกทั้งยังรุ่มรวยด้วยทรัพยากรธรรมชาติ และจำนวนประชากรที่ไม่แออัด นอกจากนี้ ยังเป็นประเทศที่มีความปลอดภัยในชีวิตสูง คดีอาชญากรรมต่ำ มีระบบสาธารณสุขและการแพทย์ที่ดี มีสวัสดิการต่างๆ จากรัฐที่ช่วยให้ประชาชนมีคุณภาพชีวิตที่ดี\n\nโดยส่วนตัว ผมชอบประเทศนี้ เคยอาศัยอยู่ที่นั่นหลายปี ทั้งเรียนหนังสือและทำงาน จึงมีความรู้เกี่ยวกับประวัติศาสตร์ สังคม วิถีชีวิต ขนบ ความคิดความเชื่อ และชีวิตผู้คนพอสมควร และได้เขียนเล่าประสบการณ์ชีวิตของผมเกี่ยวกับนิวซีแลนด์ลงใน waymagazine.org ไปแล้วหลายตอน ท่านผู้อ่านบางคนอาจเคยอ่านและคุ้นเคยกับเรื่องเล่าเหล่านี้บ้าง ตัวผมเองพยายามติดตามข่าวคราว ความเคลื่อนไหวและการเปลี่ยนแปลงในประเทศนี้เสมอมา ด้วยความสนใจและความชอบส่วนตัว\n\nนอกจากนี้ ผมคิดว่าเราอาจเรียนรู้จากประสบการณ์ของนิวซีแลนด์ โดยเฉพาะอย่างยิ่งความพยายามของรัฐบาลและองค์กรต่างๆ ในการส่งเสริมให้ผู้คนมีคุณภาพชีวิตที่ดีขึ้น พัฒนาไปสู่สังคมที่มีความผาสุกและสงบสุขมากขึ้น\n\nกล้าเปลี่ยนแปลง\n\nในความเห็นของผม แม้คนคีวีจะดูเป็นคนที่มีชีวิตอยู่ในสังคมชุมชนเล็กๆ แวดล้อมด้วยครอบครัวและมิตรสหาย ไม่ค่อยใส่ใจกับเรื่องราวในโลกกว้างที่ไกลออกไป แต่ก็มิได้หมายความว่าผู้คนเหล่านี้ (อย่างน้อยเท่าที่ผมรู้จักมักคุ้น) จะเป็นคนใจแคบหรือหัวเก่า ไม่ยอมรับการเปลี่ยนแปลง ตรงกันข้าม กลับเป็นคนใจกว้างทีเดียว\n\nผมยังหาคำอธิบายที่ชัดเจนไม่ได้ว่า เหตุใดผู้คนในประเทศเล็กๆ แห่งนี้จึงมีจิตใจที่ค่อนข้างเปิดกว้าง ยอมรับและรับฟังความคิดเห็นของคนอื่นที่บางครั้งอาจเห็นตรงข้ามกับตน แต่อาจสันนิษฐานได้ว่าเป็นเพราะคนคีวีส่วนใหญ่เชื่อในเรื่อง ‘เสรีภาพของปัจเจกบุคคล’ ที่รวมถึงเสรีภาพในการแสดงออก ด้วยเหตุนี้ ทุกคนจึงสามารถพูดหรือแสดงความคิดเห็นในลักษณะต่างๆ ได้อย่างเสรีภายใต้ขอบเขตที่กฎหมายกำหนดไว้\n\nเสรีภาพที่ว่านี้มาคู่กับ ‘สิทธิ’ ที่ปัจเจกบุคคลทุกคนมีอย่างเสมอภาคกัน ได้รับการรับรองและปกป้องคุ้มครองด้วยกฎหมายเช่นกัน และสิทธิจำนวนหนึ่ง เช่น สิทธิในการใช้ทรัพยากรธรรมชาติ ซึ่งเป็น ‘สาธารณสมบัติ’ ก็เป็นสิทธิที่ปัจเจกบุคคลมีร่วมกัน สามารถเข้าถึงและใช้ได้อย่างเท่าเทียม (ผมจะกล่าวถึงอีกครั้งข้างหน้า)\n\nดังนั้น เสรีภาพจึงมิใช่สิ่งว่างเปล่าหรือเป็นเรื่องนามธรรม แต่มีนัยที่พาดพิงถึงสิทธิอันพึงมีพึงได้ของปัจเจกบุคคล เป็นผลประโยชน์ที่ทุกคนต้องแสดงสิทธิของตนและใช้ประโยชน์เมื่อได้มา ในแง่หนึ่ง เสรีภาพในการแสดงออกของแต่ละบุคคลจึงเป็นเสมือนการเรียกร้อง ต่อสู้ เพื่อให้ได้มาซึ่งสิทธิและผลประโยชน์ของตนที่ปรากฏตามตัวบทกฎหมาย\n\nเปลี่ยนชื่อประเทศ\n\nในเดือนมิถุนายนที่ผ่านมา มีรายงานข่าวเล็กๆ ชิ้นหนึ่งพาดพิงถึงพรรคการเมืองของคนเมารีในนิวซีแลนด์ที่เรียกตัวเองว่า ‘เต พาติ มาวรี’ (Te Pāti Māori) ได้รวบรวมรายชื่อของประชาชนประมาณ 70,000 คน เพื่อยื่นคำร้องต่อรัฐสภา ขอให้เปลี่ยนชื่อประเทศจากชื่อ ‘นิวซีแลนด์’ ที่ใช้ในอยู่ปัจจุบันไปเป็น ‘อาวเตอารัว’ (Aotearoa) คำในภาษาเมารีที่มีความหมายว่า ‘ดินแดนแห่งเมฆขาวเป็นแนวยาว’ ที่เชื่อกันว่าเป็นคำแรกเริ่ม/ดั้งเดิมที่ชนพื้นเมืองใช้เรียกขานดินแดนแห่งนี้ ในคำร้องชี้แจงว่า การเปลี่ยนไปใช้ชื่อนี้จะเป็นการให้อัตลักษณ์ที่แท้จริงของประเทศ อันเป็นถิ่นฐานของชนพื้นเมืองเมารีมาแต่เดิม และยังระบุให้เปลี่ยนชื่อเมืองและสถานที่ต่างๆ ในประเทศเป็นภาษาเมารีอีกด้วย\n\nอีก 2 เดือนต่อมา ข่าวนี้ก็กลายเป็นข่าวใหญ่ไปทั่วโลก แม้แต่สื่อใหญ่ๆ อย่าง The Guardian ของอังกฤษ NPR และ The Wall Street Journal ของอเมริกา ยังนำไปรายงานด้วย\n\nทว่า มีคำถามตามมาคือ คำว่า ‘อาวเตอารัว’ มาจากไหน? นักวิชาการกลุ่มหนึ่งจากมหาวิทยาลัยไวกาโตได้ระบุไว้ว่า ไม่มีความชัดเจนว่าคำนี้ที่มักแปลกันว่า ‘เมฆขาวเป็นแนวยาว’ หรือ ‘โลกอันสว่างไสวเป็นแนวยาว’ มีที่มาจากไหน หรือเริ่มใช้เมื่อไร แต่มีหลักฐานว่า เซอร์จอร์จ เกรย์ (Sir George Grey) อดีตผู้สำเร็จราชการของนิวซีแลนด์ ผู้มีความสำคัญอย่างยิ่งทางการเมืองในช่วงครึ่งแรกของคริสต์ศตวรรษที่ 19 ได้ใช้คำนี้ในงานเขียนของตนในระหว่าง ค.ศ. 1855-1857 เพื่อใช้อ้างอิงในหนังสือพิมพ์ภาษาเมารีในสมัยนั้น นอกจากนี้ ใน ‘The Māori Legal Corpus’ อันเป็นการรวบรวมเอกสารด้วยระบบดิจิทัล ได้ระบุว่าตั้งแต่ ค.ศ. 1829-2009 คำว่า ‘อาวเตอารัว’ ถูกใช้บ่อยถึง 2,748 ครั้ง\n\nอย่างไรก็ตาม มีคำทักท้วงจากเผ่างายทาฮู (Ngāi Tahu) ชนเมารีกลุ่มใหญ่ที่อาศัยอยู่บนเกาะใต้ ว่ามีชื่อเรียกเกาะใต้ คือคำว่า ‘เต วาอิพูนามู’ (Te Waipounamu) ที่หมายถึงดินแดนในบริเวณตะวันตกเฉียงใต้ (ของประเทศ) ส่วนคำว่า ‘อาวเตอารัว’ นั้นเป็นคำเรียกเกาะเหนือ ดังนั้น หากจะใช้คำเรียกที่ถูกต้องก็ควรเป็น ‘อาวเตอารัว เม เต วาอิพูนามู’ (Aotearoa me Te Waipounamu) อันเป็นการเรียกรวมทั้งเกาะเหนือและเกาะใต้\n\nการเปลี่ยนชื่อประเทศดูมีอุปสรรคอยู่มาก ดังนั้นคงไม่เกิดขึ้นในอนาคตอันใกล้นี้หรืออย่างรวดเร็ว เพราะประชาชนส่วนใหญ่ดูยังไม่พร้อม เช่น โพลหนึ่งที่ทำขึ้นในปี 2021 ระบุผลสำรวจว่า มากกว่าครึ่งหนึ่งของกลุ่มประชากรตัวอย่าง หรือราว 58 เปอร์เซ็นต์ ยังคงต้องการใช้ชื่อประเทศในปัจจุบัน มีเพียง 9 เปอร์เซ็นต์เท่านั้นที่เห็นด้วยกับการใช้ชื่อใหม่ ในขณะที่ราว 31 เปอร์เซ็นต์ เสนอให้ใช้ทั้งสองชื่อ นั่นคือ ‘Aotearoa New Zealand’ ในขณะที่นักการเมืองฝ่ายรัฐบาล รวมถึงนายกรัฐมนตรี จาซินดา อาร์เดิร์น กล่าวอย่างสงวนท่าทีต่อข้อเสนอนี้\n\nที่ไม่น่าประหลาดใจคือเสียงคัดค้านจากนักการเมืองฝ่ายอนุรักษนิยม ที่บางคนถึงกับโจมตีว่านี่เป็นความคิดของพวกฝ่ายซ้ายสุดขั้ว หรือสื่อมวลชนฝ่ายขวาอย่าง Sky News ซึ่งเป็นบริษัทสื่อใหญ่ของออสเตรเลียที่มีความคิดแบบอนุรักษนิยมก็ได้แสดงความเห็นต่อต้านในเรื่องนี้ และได้กล่าวเตือนนายกรัฐมนตรีคนใหม่ของออสเตรเลียอย่าดำเนินรอยตามนายกฯ ของนิวซีแลนด์\n\nแน่นอนว่า การเรียกร้องให้มีการเปลี่ยนชื่อประเทศคงต้องฝ่าฟันอุปสรรคอีกนานัปการ รวมถึงคำทัดทานจากคนเมารีด้วยกันเอง ในขณะที่มีผู้เสนอความเห็นในแง่ดีว่าการเปลี่ยนชื่อประเทศคงเกิดขึ้นในอนาคต เมื่อคนรุ่นใหม่เห็นความสำคัญของเรื่องนี้ แต่ไม่ว่าจะมีการเปลี่ยนชื่อหรือไม่ก็ตาม ประเทศเล็กๆ อย่างนิวซีแลนด์ก็ได้แสดงให้โลกประจักษ์ถึงความสำคัญของชนพื้นเมือง การให้เกียรติและเคารพต่อวัฒนธรรมและอัตลักษณ์ของคนเหล่านี้ อีกทั้งยังเป็นการชี้ให้เห็นว่า นิวซีแลนด์เป็นสังคมที่เปิดโอกาสให้ทุกฝ่ายเข้าร่วมในการถกเถียง/โต้แย้งด้วยการใช้เหตุผล หากเหตุผลนั้นๆ ฟังขึ้นและนำไปสู่การเปลี่ยนแปลงที่ดีที่จะเป็นประโยชน์ต่อทุกฝ่าย ช่วยให้สังคมโดยรวมมีความผาสุกและสงบสุขมากขึ้น รัฐบาลก็พร้อมที่จะสนับสนุน รวมถึงการเสนอเป็นกฎหมายที่ต้องผ่านรัฐสภา อันเป็นตัวแทนของประชาชนส่วนใหญ่ เพื่อเป็นหลักประกันถึงสิทธิอันเท่าเทียมกันของทุกคน และการให้ความคุ้มครอง/ปกป้องตาม ‘หลักนิติธรรม’ (Rule of Law) ซึ่งในกรณีของชนพื้นเมืองเมารี กฎหมายนิวซีแลนด์ได้ล้ำหน้าไปไกลมาก และไกลกว่าประเทศอื่นๆ\n\nสู่ ‘สาธารณรัฐ’\n\nการเปลี่ยนชื่อประเทศคงไม่ใช่เรื่องสำคัญเพียงเรื่องเดียวที่อาจเกิดขึ้นในอนาคต แต่การเปลี่ยนแปลงที่สำคัญไม่แพ้กันก็อาจเกิดขึ้นได้ นั่นคือการเปลี่ยนเป็นประเทศสาธารณรัฐ ที่หลายฝ่ายเห็นด้วยและยอมรับว่าเป็นไปได้\n\nนิวซีแลนด์มีระบบการเมืองแบบประชาธิปไตยที่มีการเลือกตั้งสมาชิกรัฐสภาทุก 3 ปี แต่เนื่องจากเป็นหนึ่งในประเทศในเครือจักรภพอังกฤษ จึงมีกษัตริย์หรือราชินีของอังกฤษเป็นประมุขแห่งรัฐ (Head of State) โดยมีการแต่งตั้งผู้สำเร็จราชการ (Governor General) ขึ้นเป็นตัวแทนของกษัตริย์/ราชินี และปฏิบัติหน้าที่ต่างๆ แทนพระองค์ในฐานะประมุขแห่งรัฐ อย่างไรก็ตาม ความคิดในการเปลี่ยนแปลงระบบการเมืองไปเป็นสาธารณรัฐเกิดขึ้นตั้งแต่ศตวรรษที่ 19 แล้ว\n\nในปี 1966 มีการก่อตั้ง ‘สมาคมสาธารณรัฐแห่งนิวซีแลนด์’ (Republic Association of New Zealand) ขึ้น ซึ่งต่อมาได้กลายเป็น ‘พรรคการเมืองสาธารณรัฐ’ (Republic Party) ในปี 1967 แต่เนื่องจากไม่ประสบความสำเร็จในการเลือกตั้งจึงต้องยกเลิกพรรคไปใน ค.ศ. 1974 กระทั่ง 20 ปีต่อมา คือในปี 1994 ได้มีการรวมตัวกันขึ้นเป็น ‘พันธมิตรสาธารณรัฐแห่งนิวซีแลนด์’ (Republic Coalition of New Zealand) ทว่าก็ยังมีฝ่ายที่ไม่เห็นด้วย 1 ปีต่อมาจึงมีการก่อตั้ง ‘สันนิบาตราชาธิปไตยแห่งนิวซีแลนด์’ (Monarchist League of New Zealand ที่ในปัจจุบันรู้จักกันในนาม ‘ราชาธิปไตยแห่งนิวซีแลนด์’ (Monarchy New Zealand) ซึ่งตั้งขึ้นเพื่อปกป้องสถาบันกษัตริย์\n\nที่ดูน่าสนใจอย่างยิ่งคือ แม้แต่จิม บอลเจอร์ (Jim Bolger) อดีตนายกรัฐมนตรีในช่วงปี 1990-1997 เคยเป็นหัวหน้าของ National Party พรรคการเมืองที่มีทัศนะในเชิงอนุรักษนิยม ก็เห็นด้วยกับเรื่องนี้ และเคยกล่าวแถลงต่อรัฐสภาใน ค.ศ. 1994 ถึงอนาคตทางการเมืองของนิวซีแลนด์ที่จะเปลี่ยนเป็น ‘สาธารณรัฐ’ และมีการเลือกตั้ง ‘ประธานาธิบดี’ เป็นประมุขแห่งรัฐ โดยกล่าวยอมรับว่า “กระแสของประวัติศาสตร์มุ่งหน้าไปทางเดียว” นั่นคือการเป็นสาธารณรัฐ\n\nนอกจากนี้ เขาเคยให้สัมภาษณ์ผู้สื่อข่าวว่าเมื่อครั้งที่ยังเป็นนายกฯ ของประเทศ เขาเคยสนทนากับสมเด็จพระราชินีนาถ เอลิซาเบธที่ 2 มากกว่า 1 ครั้ง เกี่ยวกับเรื่องที่นิวซีแลนด์จะเลือกตั้งประมุขแห่งรัฐด้วยตนเอง สมเด็จพระราชินีนาถฯ ทรงไม่แปลกใจกับเรื่องนี้ ตรงกันข้าม ทรงแลกเปลี่ยนความคิดเห็นกับเขาในประเด็นต่างๆ ที่มีความอ่อนไหว และเขายังกล่าวติดตลกอีกว่า “และพระองค์ก็มิได้ทรงตรัสให้ตัดศีรษะของผม”\n\nจาซินดา อาร์เดิร์น\n\nในปี 2021 จาซินดา อาร์เดิร์น นายกรัฐมนตรีคนปัจจุบัน ได้แสดงความเห็นว่า แม้เธอจะไม่คิดว่าเรื่องนี้เป็นเรื่องรีบด่วน แต่ภายในช่วงชีวิตของเธอคงได้เห็นนิวซีแลนด์กลายเป็นประเทศสาธารณรัฐ\n\nในความคิดของผม การเสด็จสวรรคตของสมเด็จพระราชินีนาถ เอลิซาเบธที่ 2 ของอังกฤษ เมื่อวันพฤหัสบดีที่ 8 กันยายนที่ผ่านมา และเป็นข่าวใหญ่ไปทั่วโลกในขณะนี้ จะมีนัยสำคัญต่อการที่นิวซีแลนด์กลายเป็นสาธารณรัฐ ด้วยเหตุผลที่ว่า ในด้านหนึ่งฝ่ายที่นิยมสถาบันกษัตริย์ในนิวซีแลนด์ส่วนใหญ่เคารพรักและเทิดทูนสมเด็จพระราชินีนาถฯ แต่ยังไม่ปรากฏหลักฐานว่าพวกเขาเคารพรักหรือมีความนิยมในพระเจ้าชาร์ลส์ที่ 3 กษัตริย์พระองค์ใหม่ของอังกฤษ หรือไม่ มากน้อยเพียงใด? แต่ในอีกด้านหนึ่ง ประชาชนจำนวนมาก โดยเฉพาะอย่างยิ่งกลุ่มวัยรุ่น หนุ่มสาว คนเมารีและชนชาติพันธุ์กลุ่มต่างๆ ก็มิได้มีความผูกพันกับราชวงศ์อังกฤษ (ความนิยมชมชอบต่อควีนเอลิซาเบธที่ 2 เป็นของคนรุ่นพ่อแม่หรือปู่ย่าตายายมากกว่า) ดังนั้น การที่นายกฯ อาร์เดิร์นกล่าวว่า นิวซีแลนด์อาจกลายเป็นสาธารณรัฐในช่วงชีวิตของเธอจึงดูมีความเป็นไปได้สูง\n\n\n\n\n\nอย่างไรก็ตาม เช่นที่นายกฯ อาร์เดิร์นได้กล่าวไว้ว่าเรื่องนี้ไม่ใช่เรื่องรีบด่วน ทั้งนี้เพราะนิวซีแลนด์ยังต้องเผชิญหน้ากับปัญหาอีกมากมาย เช่น ค่าครองชีพสูง ช่องว่างระหว่างคนจนและคนรวย ฯลฯ ซึ่งต้องการการแก้ปัญหาอย่างเร่งด่วน เพราะนี่มิใช่เป็นเพียงปัญหาทางเศรษฐกิจ-สังคมเท่านั้น หากยังเป็นปัจจัยสำคัญทางการเมืองที่มีนัยของการอยู่รอดของรัฐบาลและพรรคแรงงานอีกด้วย – จะกล่าวถึงเรื่องนี้ข้างหน้า\n\n(ออสเตรเลียก็เป็นประเทศในเครือจักรภพอังกฤษอีกประเทศหนึ่งที่มีการถกเถียง/โต้แย้งในเรื่องการเปลี่ยนเป็นสาธารณรัฐมาตั้งแต่ศตวรรษที่ 19 และดูจริงจังยิ่งกว่านิวซีแลนด์เสียอีก เนื่องจากฝ่ายที่สนับสนุนการเป็นสาธารณรัฐมีเป็นจำนวนมาก)\n\nสิทธิเชิง ‘จิตวิญญาณ’\n\nท่านผู้อ่านอาจงงกับคำพาดหัวในหัวข้อย่อยนี้ สงสัยว่าอะไรคือสิทธิเชิง ‘จิตวิญญาณ’? และทำไมจึงสำคัญ? เรื่องที่จะเล่าต่อไปนี้เกี่ยวข้องกับ “สิทธิในแง่ ‘จิตวิญญาณ’ ชนพื้นเมืองเมารี” และสะท้อนถึงกฎหมายของนิวซีแลนด์ที่วางอยู่บนหลักนิติธรรม สร้างความชอบธรรมด้วยการให้สิทธิที่เท่าเทียมกันแก่ผู้คนทุกกลุ่ม (ในกรณีนี้คือชนพื้นเมือง) ยอมรับความคิดความเชื่อของทุกฝ่าย กล้าที่จะเสนอเรื่องที่ไม่เคยมีหรือเคยปฏิบัติมาก่อน และกล้าที่จะลองทำในสิ่งใหม่ – ที่ประสบความสำเร็จ กลายเป็นเรื่องที่ผู้อื่นลอกเลียนแบบเพื่อนำไปใช้\n\nในปี 2017 รัฐสภาของนิวซีแลนด์ได้ออกกฎหมายฉบับใหม่ที่เรียกว่า ‘เต อะวา ตูพูอา’ (Te Awa Tupua) อันหมายถึง ‘ข้อตกลงค่าสินไหมทดแทนแม่น้ำวังกานูอิ’ (Whanganui River Claims Settlement) เพื่อรับรองสถานภาพการเป็นบุคคลทางกฎหมายของแม่น้ำสายนี้ ให้มีสิทธิและความรับผิดชอบเช่นเดียวกับบุคคลทั่วไป อีกทั้งยังมีนัยของการยอมรับความสัมพันธ์ระหว่างแม่น้ำกับชาวเมารีเผ่าวังกานูอิ ผู้ดำรงชีวิตอยู่ตามลำน้ำ ว่าเป็นความสัมพันธ์ที่ซับซ้อนและมีความเฉพาะ เพราะสำหรับชนเผ่าวังกานูอิ ลำน้ำสายนี้มิได้เป็นเพียงเป็นแหล่งอาหารเท่านั้น หากยังเป็น ‘แม่น้ำแห่งอำนาจศักดิ์สิทธิ์’ จึงมีความผูกพันเชิง ‘จิตวิญญาณที่ลึกล้ำ’ ระหว่างผู้คนกับลำน้ำสายนี้\n\nแม่น้ำวังกานูอิ\n\nกฎหมายฉบับนี้มุ่งเน้นการรับรองและคุ้มครองการใช้ประโยชน์จากทรัพยากรธรรมชาติของชาวเมารีเผ่าวังกานูอิ ไม่เพียงแต่ที่อยู่ในแม่น้ำและตลอดลำน้ำเท่านั้น หากยังครอบคลุมถึงเทือกเขาที่ล้อมรอบไปจนจดชายฝั่งทะเล ตลอดจนองค์ประกอบทางกายภาพและเมตาฟิสิกส์ ซึ่งมีความหมายด้านจิตวิญญาณนั่นเอง สภาวะทั้งหมดนี้ถือรวมว่า ลำน้ำ ธรรมชาติแวดล้อม และผู้คน ล้วนเป็นสิ่งมีชีวิตที่มิอาจแยกออกจากกันได้ โดยมี ‘ผู้พิทักษ์คุ้มครอง’ สองคนปฏิบัติหน้าที่แทนและปกป้องผลประโยชน์ของแม่น้ำสายนี้\n\n‘ข้อตกลงค่าสินไหมทดแทนแม่น้ำวังกานูอิ’ เป็นกฎหมายที่มีลักษณะเฉพาะ อีกทั้งยังมีความแหวกแนวในการเสนอวิธีคิดใหม่ มุมมองใหม่ โดยเฉพาะอย่างยิ่งในประเด็นหลักที่ระบุว่าแม่น้ำวังกานูอิมีฐานะเทียบเท่าสิ่งมีชีวิต และสถานภาพของการเป็นบุคคลทางกฎหมาย โดยภายหลังได้กลายเป็นต้นแบบของกฎหมายประเภทนี้ และมีประเทศอื่นนำไปประยุกต์ ปรับเปลี่ยนเป็นกฎหมายที่สามารถบังคับใช้ได้ในสังคมของตน\n\nจากกรณีเรื่องการเปลี่ยนชื่อประเทศและกฎหมายฉบับ ‘ข้อตกลงค่าสินไหมทดแทนแม่น้ำวังกานูอิ’ นอกจากจะชี้ให้เห็นว่านิวซีแลนด์เคารพสถานภาพของชนพื้นเมือง ยินยอมและพร้อมที่จะรับรองข้อโต้แย้ง คำทัดทานและความคิดเห็นที่แตกต่างของชนพื้นเมืองเท่านั้น หากยังสะท้อนว่าประเทศนี้มีกลไกและระบบกฎหมาย-การเมืองที่เปิดโอกาสให้ผู้คนกลุ่มต่างๆ ทั้งหลายเรียกร้องสิทธิและอำนาจทางการเมืองได้ ทั้งนี้ เพราะรัฐบาล ‘เอาคนเป็นตัวตั้ง’ เน้นความผาสุกของประชากร ลดความขัดแย้งและความเหลื่อมล้ำทางสังคม เพื่อสร้างสมานฉันท์ในสังคม การให้อำนาจชาวเมารีและชนกลุ่มอื่นๆ ในการเรียกร้อง มีส่วนในการตัดสินใจ และการเข้ามีส่วนร่วมในเรื่องต่างๆ รวมถึงสิทธิในการใช้ประโยชน์จากทรัพยากรธรรมชาติและจากพื้นที่สาธารณะ ฯลฯ เหล่านี้นอกจากจะเป็นการรับรองสิทธิที่สมบูรณ์ตามกฎหมายแล้ว ยังเป็นการยืนยันว่ารัฐบาลมิได้ใช้อำนาจตามอำเภอใจ หรือใช้อำนาจเพียงฝ่ายเดียว แต่ยอมรับ รับฟัง และรับรองอำนาจของประชาชนกลุ่มต่างๆ อยู่เสมอ\n\nชนพื้นเมืองเมารี\n\nที่สำคัญอย่างยิ่งคือกฎหมายฉบับ ‘ข้อตกลงค่าสินไหมทดแทนแม่น้ำวังกานูอิ’ ไม่เพียงแต่ได้เปลี่ยนวิธีคิด ทัศนคติ และมุมมองของคนนิวซีแลนด์ต่อ ‘คนอื่น’ ที่แตกต่างจากเราเท่านั้น หากยังทำให้เราต้องตรวจสอบตัวเองในประเด็นเรื่องสิทธิและอำนาจของคนอื่น และเรื่องการอยู่ร่วมกันกับชนต่างกลุ่มชาติพันธุ์ทั้งหลายที่อยู่รอบตัวเราอย่างเข้าอกเข้าใจกัน อย่างเท่าเทียมกัน มีการแบ่งปันกัน และมีความสงบสันติ (ผมอภิปรายถึงเรื่องนี้ไว้อย่างละเอียดแล้ว ใน “แม่น้ำคือบุคคล การคืนอำนาจให้ชนพื้นเมือง”)\n\nสิทธิเท่าเทียมกัน\n\nคงไม่ผิดนักหากจะกล่าวว่ารัฐบาลนิวซีแลนด์ ทั้งในอดีตและปัจจุบัน ได้คำนึงและตระหนักถึงสิทธิอันเท่าเทียมกันของประชาชน และได้พยายามที่จะสนับสนุนให้สิทธินี้เกิดขึ้นจริงและดำรงไว้ด้วยการออกกฎหมายหลายฉบับ\n\nตัวอย่างที่เห็นได้ชัดในเรื่องสิทธิที่เท่าเทียมกัน ได้แก่ สิทธิในการใช้ประโยชน์ในพื้นที่สาธารณะและทรัพยากรธรรมชาติในพื้นที่ดังกล่าว เช่น หาดทรายริมทะเล ตลิ่งริมแม่น้ำ ป่าไม้ ทางเดินตามป่าเขาที่เป็นอุทยานธรรมชาติ ฯลฯ ล้วนเป็นบริเวณที่ประชาชนทุกคนสามารถเข้าไปเดินเล่น ปิกนิก ชมวิว หรือแม้แต่เข้าไปตกปลา หาและเก็บพืชพรรณธัญญาหารที่ขึ้นตามฤดูกาลได้ เป็นสิทธิที่พึงมีของทุกคนอย่างเท่าเทียมกัน (ที่ผมได้เขียนถึงอย่างละเอียดไว้แล้วใน “โต๋เต๋แบบจนๆ: ‘อาวเตอารัว’ สิทธิในธรรมชาติเป็นของทุกผองชน”)\n\nสิทธิในการใช้ประโยชน์ในพื้นที่สาธารณะและทรัพยากรธรรมชาติในพื้นที่ เป็นเพียงหนึ่งในสิทธิอีกมากมายที่คนคีวีทั้งหลายมี ด้วยเหตุนี้ ผู้คนส่วนใหญ่ในประเทศจึงคำนึงถึงเรื่องสิทธิและผลประโยชน์ต่างๆ ที่ตนพึงมีพึงได้ตามที่ได้กำหนดไว้ในกฎหมาย\n\n‘ศาล’ ที่ปกป้องเด็กและเยาวชน\n\nในความเห็นของผม ระบบกฎหมายและหลักความยุติธรรมของประเทศนี้ให้ความสำคัญต่อผู้คนทุกกลุ่ม ทุกเพศ ทุกวัย โดยเฉพาะอย่างยิ่ง เด็กและเยาวชน ดังจะเห็นได้จากกรณีข้างล่างนี้\n\nช่วงปลายทศวรรษ 1980 มีข่าวใหญ่ชิ้นหนึ่งในนิวซีแลนด์ – และภายหลังในสหรัฐอเมริกาในเวลาต่อมา กลายเป็นเรื่องราวใหญ่โตที่นำไปสู่การออกกฎหมายฉบับใหม่ – เกี่ยวกับเด็กหญิงอายุ 7 ขวบ นาม ฮิลารี ฟอร์ทิช (Hilary Foretich) ที่ตายายของเธอพาตัวหลบหนีออกจากสหรัฐฯ แล้วไปซ่อนตัวอาศัยอยู่ในเมืองไครสต์เชิร์ชนานถึง 2 ปีครึ่ง ก่อนที่ทั้งสามคนจะถูกค้นพบ และตามมาด้วยข่าวใหญ่\n\nฮิลารีเป็นลูกสาวของอีริค ฟอร์ทิช (Eric Foretich) และเอลิซาเบธ มอร์แกน (Elizabeth Morgan) ทั้งคู่เป็นหมอ แต่ฝ่ายภรรยาได้ฟ้องขอหย่าร้างจากสามี โดยกล่าวหาเขาว่าได้กระทำการล่วงละเมิดทางเพศต่อลูกสาวของทั้งสอง อีริค ฟอร์ทิช ผู้เป็นสามี ปฏิเสธข้อกล่าวหาดังกล่าว เอลิซาเบธจึงขอให้พ่อแม่ของตนพาฮิลารีหลบหนีออกจากประเทศ สามคนตายายและหลานสาวหายตัวไปอย่างลึกลับจนกระทั่งถูกค้นพบในปี 1989 และทำให้เอลิซาเบธถูกศาลตัดสินจำคุกด้วยข้อหาละเมิดศาล เพราะเธอปฏิเสธที่จะให้การว่าลูกสาวของตนอยู่ที่ใด เธอถูกคุมขังอยู่ในคุกนานถึง 25 เดือน เมื่อข่าวการค้นพบตัวฮิลารีผู้เป็นลูกสาวปรากฏขึ้น\n\nผมสนใจข่าวนี้ไม่ใช่เพราะเป็นข่าวใหญ่ที่สื่อต่างๆ ทั้งในนิวซีแลนด์ และโดยเฉพาะอย่างยิ่งในอเมริกาพากันประโคมข่าว และกลายเป็นคดีความในศาลเยาวชนและครอบครัวของนิวซีแลนด์ แต่เพราะเหตุที่ศาลเยาวชนฯ คำนึงถึงสวัสดิภาพและความปลอดภัยของเด็กและเยาวชนเหนือสิ่งอื่นใด และเพื่อเป็นการปกป้องและคุ้มครองฮิลารี จึงได้ออกคำสั่งห้ามพ่อแม่ของเธอเข้ามาเกี่ยวข้องกับเธอ แม้ว่าอีริค ผู้เป็นพ่อจะพยายามยื่นคำขอพบตัวเธอโดยอ้างถึงคำสั่งของศาลสหรัฐฯ ที่อนุญาตให้เขาพบเธอก็ตาม แต่ศาลนิวซีแลนด์กลับไม่สนใจรับคำร้อง เอลิซาเบธ ผู้เป็นแม่ก็มิได้รับอนุญาตเช่นกัน โดยศาลได้พิจารณาให้ฮิลารีอยู่ภายใต้การดูแลของตายายที่อยู่กับเธอมาโดยตลอดในนิวซีแลนด์\n\nที่อาจจะน่าสนใจยิ่งกว่า คือศาลฯ มีคำสั่งห้ามสื่อทั้งหลายทำข่าวเกี่ยวกับฮิลารีโดยเด็ดขาด หากสื่อใดหรือผู้ใดไม่ปฏิบัติตามจะถูกจับกุมและคุมขังด้วยข้อหาฝ่าฝืนคำสั่งศาล\n\nถ้าความทรงจำไม่ทรยศผม ตอนนั้นมีสื่ออเมริกันจำนวนมากเดินทางเข้าไปในเมืองไครสต์เชิร์ชเพื่อทำข่าว พ่อแม่ของฮิลารีก็บินจากสหรัฐฯ ไปเมืองนี้เช่นกัน – แม่ของเธอเพิ่งถูกปล่อยตัวออกจากเรือนจำ – แต่พอมีคำสั่งศาลห้ามสื่อทำข่าว สื่ออเมริกันบางแห่งก็เริ่มส่งเสียงแสดงความไม่พอใจ อ้างถึงอิสรภาพในการทำข่าว แต่ผู้ที่เกี่ยวข้องกับสื่อและตำรวจนิวซีแลนด์ยืนยันถึงคำสั่งศาลที่จะต้องปฏิบัติตามอย่างเคร่งครัด และให้เหตุผลว่าสื่อและวิธีการทำข่าวในนิวซีแลนด์แตกต่างจากในอเมริกา จารีตและธรรมเนียมปฏิบัติก็ต่างกัน ทำให้สื่ออเมริกาทั้งหลายต้องถอยหลังเพราะกลัวติดคุก พากันบินกลับประเทศ แม้แต่พ่อและแม่ของฮิลารี ซึ่งพยายามใช้สื่อเพื่อผลประโยชน์ของตนเอง ก็ไม่กล้าให้สัมภาษณ์สื่อ หรือพูด/แสดงความคิดเห็นแก่สาธารณชน เพราะเกรงว่าจะเป็นการละเมิดคำสั่งศาล\n\nภายหลังฮิลารีบินกลับไปอยู่กับแม่ของเธอในสหรัฐฯ และได้ขอคำสั่งศาลห้ามพ่อของเธอติดต่อกับเธอ ส่วนพ่อของเธอก็ถูกภรรยาอีกคนฟ้องร้องว่าได้กระทำการล่วงละเมิดทางเพศต่อลูกสาวของเธอเช่นกัน แต่อีริคได้ปฏิเสธข้อกล่าวหา และไม่เคยถูกตัดสินว่ามีความผิดในชั้นศาล ปัจจุบันฮิลารีมีอายุราวปลา 30 ถึงต้น 40 ปี มีอาชีพนักร้อง ผู้เป็นที่รู้จักกันในนาม ‘Elena Mitrano’\n\nกล้ายืนข้างกฎหมาย\n\nหนึ่งในประสบการณ์ชีวิตในนิวซีแลนด์ที่ผมไม่เคยลืม เกิดขึ้นในช่วงที่ผมทำงานในกรุงเวลลิงตัน เป็นคืนวันศุกร์ที่ผู้คนพากันเตร็ดเตร่ในเมืองหลังเลิกงาน – คนจำนวนมากเข้าผับดื่มเบียร์ บางคนเข้าร้านอาหาร บ้างก็ช็อปปิง หรือเดินเล่นชมร้านรวง แสงสี – และผมกำลังนั่งรถเมล์กลับที่พัก ซึ่งเป็นบ้านเช่าอยู่ร่วมกับเพื่อนอีก 2 คน\n\nหลังจากดื่มกับเพื่อนร่วมงานในผับอยู่พักใหญ่ก็ถึงเวลากลับที่พัก ตอนนั้นน่าจะราว 3 ทุ่มกว่า หรือ 4 ทุ่ม พอรถเมล์สายที่ผ่านบ้านเช่ามาถึงผมก็ขึ้นรถ บนรถเมล์มีผู้โดยสารมากพอควร แต่ก็ยังพอมีที่ว่างให้รู้สึกว่าไม่แน่น ไม่อึดอัด ผมยืนอยู่ด้านหน้าของรถ ชายคนขับรถน่าจะเป็นชาวโพลินีเซีย ไม่ใช่คนเมารี ข้างหลังคนขับเป็นที่นั่งผู้โดยสาร มีชายโพลินีเซียคนหนึ่งนั่งอยู่ คงเป็นเพื่อนของคนขับรถเพราะชวนกันคุยอย่างสนุกสนาน ที่นั่งด้านซ้ายมือ ตรงข้ามกับชายโพลินีเซีย เป็นผู้โดยสารชายผิวขาว อายุน่าจะราว 50 กว่า ผมยาวเป็นกระเซิง เสื้อผ้าดูเก่ามาก และคงดื่มเบียร์มากพอควรแต่ยังดูมีสติ นั่งเงียบๆ ไม่ยุ่งกับใคร\n\nหนุ่มโพลินีเซียดูท่าจะคุยออกรส – แกพูดมากกว่าคนขับ ผู้ตั้งสมาธิอยู่กับการขับรถ ยวดยานบนถนนและผู้โดยสารในรถเมล์ – แล้วแกก็ล้วงบุหรี่ออกมาจุดสูบ แต่ยังไม่ทันที่คนขับรถจะออกปากทัก ชายผิวขาวผมกระเซิงที่นั่งอยู่ตรงข้ามก็มองหน้าแก แล้วพูดขึ้นว่า\n\n“Mate, you can’t smoke here” (ไอ้เกลอ สูบบุหรี่ไม่ได้) แล้วชี้นิ้วไปที่ป้ายห้ามสูบบุหรี่ที่ติดอยู่เหนือหน้าต่างรถด้านหลังของหนุ่มโพลินีเซีย ผู้ซึ่งชะงักไปชั่วขณะ มองหน้าชายผิวขาวผมกระเซิงแล้วยิ้มเขินๆ ให้ด้วยความรู้สึกผิด กล่าวคำขอโทษก่อนที่จะรีบดับบุหรี่\n\nผมรับรู้เหตุการณ์นี้ด้วยความรู้สึกผสมระหว่างความทึ่งและความแปลกใจในความกล้าของชายผิวขาวผมกระเซิง พร้อมกับคำถามในใจว่า เหตุใดแกจึงกล้าบอกให้หนุ่มโพลินีเซียดับบุหรี่?\n\nเป็นไปได้หรือไม่ว่า แกกำลังปฏิบัติตามบทบัญญัติของกฎหมาย เป็นกฎหมายที่ตั้งอยู่บน ‘หลักนิติธรรม’ ที่นอกจากจะเน้นถึงสิทธิที่เท่าเทียมกันของประชาชนทุกคนแล้ว ยังย้ำถึงความสำคัญของความยุติธรรม ของการบังคับใช้กฎหมายอย่างเสมอภาคกัน ไร้อคติหรือลำเอียง ไร้การเลือกปฏิบัติต่อผู้หนึ่งผู้ใดเป็นพิเศษ และการลงโทษก็กระทำแบบเดียวกัน คือเป็นไปตามตัวบทกฎหมายด้วยความยุติธรรมและเสมอภาคกัน\n\nหลักนิติธรรมของกฎหมายนิวซีแลนด์จึงทำให้ทุกคนยอมรับบทบัญญัติและข้อห้ามของกฎหมาย เพราะคิดว่า/เชื่อว่าจะได้รับการปกป้อง/คุ้มครองอย่างเต็มที่ ทั้งในด้านร่างกาย ชีวิตและสิทธิ ในแง่นี้กฎหมายจึงเป็นเสมือนแรงผลักที่สนับสนุนให้แต่ละคน ‘กล้า’ ที่จะยืนหยัดและพูดในสิ่งที่ถูกต้องตามกฎหมาย หรือจะพูดว่ากฎหมายที่ให้สิทธิและเสรีภาพแก่ประชาชนอย่างเท่าเทียมกัน มีความชอบธรรมที่ผู้คนยอมรับ ไร้ความกลัวในการปกป้องสิทธิของตนเอง และพิทักษ์รักษาอำนาจอันชอบธรรมของกฎหมายไว้\n\nกล้าประท้วง ท้าทาย\n\nอีกหนึ่งเหตุการณ์เกิดขึ้นในเมืองดันนิดิน ต้นเดือนมีนาคม ซึ่งเป็นช่วงเปิดเทอมแรก และเป็นปีแรกที่ผมเริ่มเรียน ป.โท\n\nวันนั้นเป็นฤดูใบไม้ผลิที่ท้องฟ้าสดใส มีลมพัดเบาๆ อากาศเย็นทีเดียว แต่แสงแดดทำให้รู้สึกอบอุ่น ชาวเมืองออกมาเดินรับแดดชมใบไม้สารพัดสี บริเวณสนามหญ้าหน้าพิพิธภัณฑ์โอทาโก ตรงข้ามห้องสมุดกลางของมหาวิทยาลัยโอทาโก มีทหารชายหญิง 4-5 นาย – น่าจะเป็นทหารบกเพราะใส่เครื่องแบบสีเขียว – มาตั้งโต๊ะรับสมัครผู้ที่อยากเป็นทหาร ข้างหน้าโต๊ะติดแผ่นป้ายไวนิลที่มีข้อความว่า ‘เข้าร่วมกับกองทัพ ตระเวนสำรวจโลกกว้าง’ (Join the Army, Explore the World) มีเด็กหนุ่มบางคนแวะเวียนเข้าไปสนทนาด้วย\n\nสนามหญ้าหน้าพิพิธภัณฑ์โอทาโก\n\nผมกำลังเดินผ่านสนามหญ้าเพื่อไปทำธุระในเมืองจึงมิได้ใส่ใจกับทหารกลุ่มนี้ ทันใดนั้นเองก็ได้ยินเสียงตะโกนโหวกเหวกมาจากอีกด้านหนึ่งของสนามหญ้า หันไปมองว่าเกิดอะไรขึ้นก็เห็นหญิงสาว 2 คน ใส่กางเกงและเสื้อผ้าสีดำแบบที่เด็กมหาวิทยาลัยชอบใส่ กำลังเดินไปเดินมาตามทางเดินของสนามหญ้า มือทั้งสองข้างชูแผ่นกระดาษขึ้นเหนือศีรษะ พร้อมกับตะโกนร้องถ้อยคำที่เขียนบนแผ่นกระดาษว่า ‘เข้าร่วมกับกองทัพ (เพื่อ) ฆ่าผู้คน’ (Join the Army, Kill the People) ทั้งสองทำด้วยท่าทางที่ดูจริงจังมาก มีนักศึกษาจำนวนไม่น้อยให้ความสนใจ บางคนก็ตบมือร้องสนับสนุน โดยเฉพาะอย่างยิ่งพวกผู้หญิง\n\nด้วยความอยากรู้ ผมจึงหยุดเดิน รอดูว่าจะเกิดอะไรขึ้น แต่ทั้งสองฝ่ายก็มิได้ปะทะกัน ไม่มีการร้องด่าหรือตะโกนโต้เถียงกัน ไม่มีการวิวาท ไม่เกิดเหตุรุนแรง กลุ่มทหารยังชักชวนผู้ที่สนใจให้สมัครเข้ากองทัพ ฝ่ายสองสาวก็ประท้วง/โจมตีด้วยเสียงร้องตะโกนจากอีกด้านของสนาม ผมจึงเดินต่อ เข้าไปทำธุระในเมือง ขากลับตอนเดินผ่านสนามหญ้า กลุ่มทหารและสองสาวหายไปแล้ว ผู้คนยังเดินเล่นไปมา ชื่นชมกับอากาศดีของฤดูใบไม้ผลิ บรรยากาศที่สนามหญ้าหน้าพิพิธภัณฑ์สงบเงียบ เหมือนไม่มีอะไรเกิดขึ้น\n\nค่าครองชีพสูงและช่องว่างความร่ำรวย\n\nเรื่องที่เล่าเหล่านี้เป็นความประทับใจของผมต่อนิวซีแลนด์ แต่ผมไม่อยากให้ท่านผู้อ่านเข้าใจผิดคิดว่าประเทศนี้ไม่มีปัญหา หรืออะไรๆ ก็ดีไปหมด ซึ่งไม่ตรงกับความเป็นจริงนัก เพราะทุกวันนี้ผู้คนจำนวนไม่น้อยต้องเผชิญกับปัญหาหลายประการ โดยเฉพาะอย่างยิ่งปัญหาเรื่องค่าครองชีพที่สูงขึ้น ค่าใช้จ่ายที่สูงขึ้นทำให้การอดออมเป็นไปได้ยาก ประชาชนไม่มีเงินเหลือเก็บ ราคาบ้านก็แพงจนไม่อาจเป็นเจ้าของได้ และความยากลำบากอื่นๆ\n\nข่าวร้ายในรอบปี เริ่มจากข้อมูลที่บ่งว่าอัตราเงินเฟ้อในประเทศเพิ่มขึ้นถึง 7.3 เปอร์เซ็นต์ สูงที่สุดนับตั้งแต่ปี 1990 อันมีนัยว่าวิกฤตค่าครองชีพกำลังปรากฏขึ้น เพราะราคาสินค้าทั้งหลายที่จำเป็นต่อชีวิตประจำวันมีราคาแพงจนอาจซื้อไม่ไหว กลายเป็นประเด็นหลักที่ฝ่ายค้านใช้โจมตีรัฐบาลว่าไร้ความสามารถในการแก้ปัญหาปากท้องของประชาชน\n\nในทางตรงกันข้าม มีรายงานระบุว่าบรรษัทใหญ่ๆ กลับทำกำไรมหาศาลและสูงถึง 39 เปอร์เซ็นต์ ซึ่งหากคิดในแง่มูลค่าเงินตรา ก็มีมูลค่าเกินกว่า 20,000 ล้านดอลลาร์นิวซีแลนด์ ทำให้นักวิเคราะห์บางคนให้ความเห็นว่านี่เป็นกำไรที่สูงที่สุดเท่าที่เคยเห็นมา สูงกว่ามูลค่าค่าจ้างทั้งหมด (total wage bill) ที่เพิ่มขึ้นเพียง 12,000 ล้านดอลลาร์ ทำให้นักวิเคราะห์ตั้งคำถามว่า กำไรที่ขึ้นสูงกว่าค่าจ้างนั้น ใครเป็นผู้แบกภาระ บริษัทหรือลูกจ้าง?\n\nรัฐบาลพยายามแก้ปัญหาด้วยวิธีการที่พรรคแรงงานมักเลือกใช้ เช่น ปีที่แล้วรัฐบาลเพิ่มสวัสดิการต่างๆ ให้แก่คนงาน ในปีนี้ก็ได้อนุมัติความช่วยเหลือด้านค่าครองชีพให้แก่ผู้ที่มีรายได้ปานกลาง และพยายามเสนอข้อตกลงกับภาคธุรกิจและอุตสาหกรรม เช่น ซูเปอร์มาร์เก็ตและด้านการรักษาความปลอดภัย ในการเพิ่มค่าจ้างแรงงานเพื่อให้สมดุลกับค่าครองชีพ\n\nแต่ไม่ว่ารัฐบาลจะพยายามมากเพียงใด ปัญหาค่าครองชีพสูงก็ยังเป็นอุปสรรคสำคัญ โดยเฉพาะอย่างยิ่ง ปัญหาน้ำมันเชื้อเพลิงที่พุ่งสูงขึ้นอย่างต่อเนื่อง (นิวซีแลนด์นำเข้าน้ำมันเชื้อเพลิง มิได้ผลิตเอง จึงเป็นปัญหาที่อยู่เหนือการควบคุมของรัฐบาล) จนนักวิเคราะห์การเมืองบางคนระบุว่า คนในพรรคแรงงานเคยกล่าวกับเขาว่าหากราคาน้ำมันขึ้นสูงถึง 3 ดอลลาร์ต่อลิตร เราต้องแพ้การเลือกตั้งสมัยหน้าอย่างแน่นอน คำกล่าวนี้ดูสมเหตุสมผลทีเดียว เพราะผลการสำรวจหลายชิ้นระบุว่า National Party ซึ่งเป็นพรรคฝ่ายค้าน มีคะแนนนิยมนำหน้ารัฐบาลอยู่ในขณะนี้\n\nราคาบ้านที่น่าตกใจ!\n\nหากท่านผู้อ่านลองเข้าไปในอินเทอร์เน็ต ค้นหาสถิติ/ข้อมูลราคาบ้านโดยเฉลี่ยในนิวซีแลนด์ อาจพบว่าบางเว็บไซต์ระบุว่า ราคาบ้านในปี 2022 แยกตามภาค (region) ต่างๆ เช่น ออคแลนด์ เมืองที่ราคาบ้านแพงที่สุด มีราคาเฉลี่ยสูงถึง 1.1 ล้านดอลลาร์ กรุงเวลลิงตัน ราว 895,000 ดอลลาร์ โอทาโก 720,000 ดอลลาร์ เป็นต้น ซึ่งเป็นราคาที่สูงมาก จนอาจพูดได้ว่าแพงจนไม่มีปัญญาจะซื้อ!\n\nเพื่อให้ท่านผู้อ่านเข้าใจในเรื่องนี้ ผมจะยกกรณีตัวผมเองเป็นตัวอย่าง\n\nระหว่างปี 1987-1989 ผมทำงานในเวลลิงตัน นครหลวงของประเทศ ในตำแหน่งนักวิจัยของหน่วยงานรัฐบาล เป็นครั้งแรกที่ผมได้งานประจำ ไม่รู้ว่าตัวเองมีเงินเดือนดีจนกระทั่งเจ้าหน้าที่ของธนาคารที่ผมมีบัญชีอยู่ถามผมว่าจะกู้เงินซื้อบ้านหรือไม่ แล้วก็คำนวณจำนวนเงินที่ผมต้องผ่อนเป็นรายเดือนให้ธนาคาร ผมจึงรู้ว่าราคาบ้านทั่วไปในตอนนั้น – ชั้นเดียว 3 ห้องนอน 1 ห้องนั่งเล่น/รับแขก 1 ครัว 1 ห้องน้ำ มีพื้นที่รอบบ้านเล็กน้อย พอปลูกไม้ดอกและพืชผักสวนครัวได้ – คือราว 120,000 ดอลลาร์ ผ่อนแบบสบายๆ ราว 20 ปีก็ใช้หนี้ธนาคารหมด บ้านหลังขนาดนี้ถ้าซื้อสมัยนี้ต้องจ่ายมากถึงเกือบ 900,000 ดอลลาร์ หรือมากกว่า 7 เท่าตัวของราคาสมัยนั้น\n\nหรือหากพิจารณาข้อมูลเกี่ยวกับราคาบ้าน จะพบว่าระหว่างปี 2011-2021 ราคาบ้านโดยเฉลี่ยได้เพิ่มขึ้นถึง 130 เปอร์เซ็นต์ จึงไม่น่าแปลกใจที่คนคีวีจำนวนมากไม่สามารถซื้อบ้านเป็นของตนเองได้\n\nรัฐบาลนิวซีแลนด์พยายามอย่างหนักในการจัดการกับปัญหานี้ โดยเสนอนโยบายที่จะช่วยให้ประชาชนมีบ้านเป็นของตนเอง เช่น ในปี 2019 ได้อนุมัติเงินจำนวน 400 ล้านดอลลาร์ เพื่อใช้การก่อสร้างบ้านเรือนจำนวน 100,000 หลังคา ให้เสร็จภายในระยะเวลา 10 ปีข้างหน้า\n\nหรือมีโครงการที่องค์การไม่หวังกำไรบางแห่งได้เข้ามาให้ความช่วยเหลือ เรียกกันเล่นๆ ว่า ‘ธนาคารของพ่อแม่’ (bank of mum and dad) โดยผู้ที่ต้องการมีบ้านเป็นของตนเองขอให้พ่อแม่ของตนซื้อบ้านในนามของพ่อแม่ ซึ่งจะได้รับอนุมัติเงินกู้จากธนาคารได้อย่างรวดเร็ว (เพราะพ่อแม่มีบ้านของตนเองที่ใช้เป็นหลักทรัพย์ค้ำประกัน) ผู้เป็นลูกจ่ายเงินก้อนหนึ่งเป็นเงินดาวน์ให้พ่อแม่ในการซื้อบ้าน (เพราะไม่สามารถจ่ายเงินดาวน์ทั้งหมดได้) แล้วย้ายเข้าอยู่ในบ้านหลังนั้น และจ่ายเงินผ่อนรายเดือนให้ธนาคารและค่าใช้จ่ายอื่นๆ ทั้งหมด จนกระทั่งตนเก็บหอมรอมริบได้มากพอที่จะขอกู้เงินจากธนาคารได้ด้วยตนเอง ก็ขอกู้เงินจากธนาคารมาซื้อบ้านที่อยู่ในนามของพ่อแม่ ซึ่งก็คือจ่ายเงินที่ยังติดค้างพ่อแม่อยู่ ว่ากันว่าวิธีนี้ประสบความสำเร็จมากทีเดียว จึงเป็นที่นิยมใช้กัน โดยเฉพาะผู้ที่พ่อแม่มีบ้านเป็นของตนอยู่แล้ว และพร้อมที่จะให้ความช่วยเหลือลูกๆ ในการซื้อบ้าน\n\n(ออสเตรเลีย ประเทศที่มีหลายสิ่งหลายอย่างคล้ายกับนิวซีแลนด์ ก็กำลังประสบกับปัญหาราคาสินค้าที่สูงขึ้น โดยเฉพาะอย่างยิ่ง ราคาบ้านที่แพงขึ้นเรื่อยๆ จนมีการคาดการณ์ว่าชนชั้นกลางออสเตรเลียอาจต้องใช้เวลานานถึง 1 ทศวรรษในการสะสมเงินเพื่อเป็นเงินมัดจำในการซื้อบ้าน ในขณะเดียวกันก็ต้องเผชิญกับค่าเช่าบ้านที่แพงมาก ตรงกันข้าม คุณภาพชีวิตกลับลดต่ำลง – ผมเคยเขียนถึงปัญหานี้ และสันนิษฐานว่าอาจเป็นหนึ่งในสาเหตุสำคัญที่ทำให้คนออสซี่หันไปเทคะแนนเสียงให้พรรคแรงงานในการเลือกตั้งในเดือนพฤษภาคมที่ผ่านมา (ดู “เลือกตั้ง ‘ดาวน์อันเดอร์’ กับความหวังของการเปลี่ยนแปลง”)\n\nชีวิตไม่เหมือนเดิม แต่มีหลักประกัน\n\nอันที่จริง ผมไม่ค่อยแปลกใจเรื่องค่าครองชีพที่สูงขึ้น เพราะเคยเจอกับตนเองแล้ว ในปี 2003 ผมไปร่วมการประชุมวิชาการที่มหาวิทยาลัยออคแลนด์ ประชุมเสร็จผมก็เตร็ดเตร่เที่ยวเล่นตามประสา แล้วเจอว่าฟิชแอนด์ชิปส์ ในร้านเทคคะเวย์แบบที่เคยกินในราคา 2 ดอลลาร์ที่ดันนิดิน ต้องจ่ายถึง 6 ดอลลาร์ สั่งชาร้อนก็ไม่มีนมสดมาให้ (ธรรมเนียมดื่มชาแบบคนคีวีก็เหมือนคนอังกฤษ คือใส่นมสด) พอถามหานมสด หนุ่มหน้าตี๋ที่ขายชาบอกว่าต้องจ่ายอีก 50 เซ็นต์สำหรับนมสด – เป็นเรื่องที่ไม่เคยเกิดขึ้นกับผมมาก่อน!\n\nแน่นอน ราคาสินค้าต่างๆ รวมถึงราคาบ้านที่พุ่งสูงขึ้นเรื่อยๆ ย่อมส่งผลกระทบต่อคุณภาพชีวิต โดยเฉพาะครอบครัวที่มีรายได้น้อย ทำให้การดำเนินชีวิตยากลำบากยิ่งขึ้น และแน่นอน ย่อมกลายเป็นปัจจัยสำคัญทางการเมืองที่สะท้อนถึงความอยู่รอดของรัฐบาลในการเลือกตั้งครั้งหน้า\n\nทว่า นี่คือประเด็นสำคัญของการปกครองในระบอบประชาธิปไตยแบบตัวแทน ที่ประชาชนเป็นผู้ตัดสินและเลือกรัฐบาล หากรัฐบาลที่ผ่านการเลือกตั้งมาไร้ประสิทธิภาพ ล้มเหลวในการทำงาน แก้ไขปัญหาไม่สำเร็จ ก็จะถูกเขี่ยออกจากตำแหน่งด้วยอำนาจของประชาชนผ่านการเลือกตั้งครั้งหน้าเช่นกัน นี่คือสิ่งหนึ่งที่ผมเรียนรู้จากการใช้ชีวิตกว่า 6 ปีในนิวซีแลนด์ แต่มีเรื่องสำคัญอื่นๆ ที่ผมเรียนรู้ด้วย เช่น การให้โอกาสแก่ประชาชนทุกคน ด้วยการให้การสนับสนุนในด้านต่างๆ บนพื้นฐานความคิดความเชื่อในเรื่องความเสมอภาคและความยุติธรรม ด้วยการใช้กฎหมายที่มีความชอบธรรมในการปกป้อง/คุ้มครองปัจเจกบุคคลและสิทธิที่มีเท่าเทียมกัน ด้วยเหตุนี้ บุคคลแต่ละคนจึงมีความมั่นใจและความกล้าในการพูดและการแสดงออก เพื่อปกป้องสิทธิของตนเอง และเพื่อรักษากฎหมายที่ตนเห็นว่ามีความถูกต้องและชอบธรรม เป็นกฎหมายที่ถูกบัญญัติขึ้นเพื่อสร้างความผาสุก สงบสุข ความปลอดภัย และความเท่าเทียมให้แก่ทุกคน",
    "แคนาดา นิวซีแลนด์ ออสเตรเลีย และปธน.จีน รับรอง ‘กษัตริย์ชาร์ลสที่3’": "แคนาดา นิวซีแลนด์ ออสเตรเลีย 3 ชาติในเครือจักรภพ และประธานาธิบดีจีน รับรอง ‘กษัตริย์ชาร์ลส์ที่3’ เป็นองค์ประมุขแห่งรัฐของสหราชอาณาจักร\n\nประเทศแคนาดา นิวซีแลนด์ และออสเตรเลีย 3 ชาติในเครือจักรภพประกาศรับรอง กษัตริย์ชาร์ลส์ที่ 3 ที่เพิ่งเสด็จขึ้นครองสิริราชสมบัติขึ้นเป็นประมุขแห่งรัฐแล้ว ในงานพิธีที่จัดขึ้นในเมืองหลวงของทั้ง 3 ประเทศดังกล่าว โดยที่กรุงออตตาวา ประเทศแคนาดา จัดงานขึ้นเมื่อวันที่ 10 ก.ย. ขณะที่ในกรุงเวลลิงตัน ประเทศนิวซีแลนด์ รวมทั้งกรุงแคนเบอร์รา ประเทศออสเตรเลีย มีการจัดงานขึ้นในวันที่ 11 ก.ย. นายกรัฐมนตรีจัสติน ทรูโด ของแคนาดา และนางแมรี ไซมอน ผู้สำเร็จราชการแทนพระองค์ของสมเด็จพระราชินีนาถเอลิซาเบธที่ 2 ประจำเครือรัฐแคนาดา ได้ลงนามรับรองสถานะประมุขแห่งรัฐ ของกษัตริย์ชาร์ลส์ที่ 3 หลังเสร็จสิ้นการประชุมคณะรัฐมนตรี ก่อนจะประกาศถึงการขึ้นครองราชย์ของกษัตริย์ชาร์ลส์ที่ 3 ทั้งในภาษาอังกฤษ และฝรั่งเศส ซึ่งเป็นภาษาประจำชาติของประเทศแคนาดา และจบลงด้วยคำกล่าวว่า ขอให้พระองค์ทรงพระเจริญ หลังจากนั้นมีการยิงสลุต 21 นัดเพื่อเทิดพระเกียรติ ตามด้วยการบรรเลงเพลง “ก็อด เซฟ เดอะ คิง”\n\nประเทศนิวซีแลนด์ ประกาศรับรองว่ากษัตริย์ชาร์ลส์เป็นประมุขแห่งรัฐแล้วเช่นกัน ในงานที่จัดขึ้นที่อาคารรัฐสภาในกรุงเวลลิงตัน โดยนางจาซินดา อาร์เดิร์น นายกรัฐมนตรีนิวซีแลนด์ระบุว่า ชาวนิวซีแลนด์รับรู้ถึงการเสด็จขึ้นครองราชย์ของกษัตริย์ชาร์ลส์ที่ 3 หลังการสวรรคตของสมเด็จพระราชินีนาถเอลิซาเบธที่ 2 กษัตริย์ชาร์ลส์ทรงแสดงถึงความห่วงใยต่อประเทศนิวซีแลนด์อย่างสม่ำเสมอ และความสัมพันธ์ระหว่างนิวซีแลนด์และพระองค์เป็นความสัมพันธ์ที่มีค่าสำหรับประชาชนชาวนิวซีแลนด์ ส่วนประเทศออสเตรเลีย นายเดวิด เฮอร์ลีย์ ผู้สำเร็จราชการแทนพระองค์ของสมเด็จพระราชินีนาถเอลิซาเบธที่ 2 ประจำเครือรัฐออสเตรเลีย ประกาศถึงการขึ้นครองราชย์ของกษัตริย์ชาร์ลส์ที่ 3 จากนั้นมีการยิงปืนสลุตเพื่อเป็นเกียรติให้กับพระองค์ 21 นัด",
    "": "ตำรวจเกาหลีใต้ จับกุมหญิงผู้ต้องสงสัยก่อเหตุ ในคดีฆาตกรรมเด็ก 2 คนยัดกระเป๋าเดินทางที่ถูกประมูลไปในนิวซีแลนด์ เมื่อเดือนที่แล้วเจ้าหน้าที่ตำรวจของ นิวซีแลนด์ ร่วมมือกับทางการ เกาหลีใต้ สืบค้นหาตัวหญิงผู้ต้องสงสัยในข้อหาฆาตกรรมเด็ก 2 คน อายุ 7 ขวบ และ 10 ขวบ โดยศพถูกยัดกระเป๋าเดินทาง ก่อนจะถูกนำไปประมูลในเมืองโอกแลนด์ (Auckland) ของนิวซีแลนด์เมื่อเดือนที่แล้ว โดยเจ้าหน้าที่ได้รับรายงานมาว่า ผู้ต้องสงสัยดังกล่าวเป็นหญิงชาวนิวซีแลนด์เชื้อสายเกาหลีใต้ และคาดว่าจะก่อเหตุสลดตั้งแต่เมื่อปี 2561ทั้งนี้ เจ้าหน้าที่ได้จับกุมหญิงผู้ต้องสงสัยรายนี้ได้ที่อะพาร์ตเมนต์แห่งหนึ่งในเมืองอุลซาน ทางตะวันออกของเกาหลีใต้ เมื่อช่วงเที่ยงคืนวานนี้ ซึ่งทางการนิวซีแลนด์ ได้ทำเรื่องขอให้ส่งตัวผู้ร้ายข้ามแดนมาดำเนินคดีตามกฎหมายใน นิวซีแลนด์ ในข้อหาฆาตกรรม และห้ามไม่ให้มีการประกันตัว",
    "ข่าวนิวซีแลนด์ยกเลิกมาตรการโควิดเกือบทั้งหมด เดินหน้าอยู่ร่วมกับโควิด": "วันนี้ (12 ก.ย. 65) นิวซีแลนด์ประกาศยกเลิกคำสั่งสวมหน้ากากอนามัยในอาคาร และข้อบังคับฉีดวัคซีนเพื่อการทำงานสำหรับบุคลากรที่มีความสำคัญ เนื่องจากนิวซีแลนด์จะยุติการต่อสู้กับโรคระบาด เพื่อเรียนรู้ที่จะอยู่ร่วมกับโควิด-19ทั้งนี้ นายกรัฐมนตรีจาซินดา อาร์เดิร์น แห่งนิวซีแลนด์แถลงข่าวในวันนี้ว่า ประชาชนไม่ต้องสวมหน้ากากอนามัยในที่สาธารณะอีกต่อไปนับตั้งแต่ช่วงเที่ยงคืนวันนี้ ไม่ว่าจะเป็นพื้นที่ในอาคารหรือกลางแจ้ง ยกเว้นในสถานพยาบาลนอกจากนี้ กรอบการทำงานที่ใช้สำหรับประเมินความเสี่ยงต่อการระบาดของโรคโควิด-19 ในชุมชนและข้อจำกัดอื่น ๆ ที่เกี่ยวข้องจะถูกยกเลิกเช่นเดียวกันทั้งนี้ นายกฯอาร์เดิร์นระบุว่า นิวซีแลนด์พร้อมแล้วที่จะยกเลิกมาตรการจำกัดทั้งหมดที่เหลืออยู่ เนื่องจากตัวเลขผู้ติดเชื้อและผู้เข้ารับการรักษาในโรงพยาบาลลดน้อยลงในช่วงสิ้นสุดฤดูหนาว และประชาชนส่วนใหญ่ของประเทศก็ได้รับวัคซีนเรียบร้อยแล้ว",
    "“สาวไทย 2” สยบนิวซีแลนด์ คว้าชัยตบชายหาดแอร์ซีแลนด์": "\"วรณัชชยากรณ์-ชรันรัตน์วดี\" นักตบลูกยางสาวจากทีมไทย 2 ฟอร์มเฉียบ เอาชนะ สาวนิวซีแลนด์ 2-0 เซต ในศึกวอลเลย์บอลชายหาด \"AIR SEA LAND\" ที่หาดสมิหลา",
    "สุดเศร้า! เรือดูนกในนิวซีแลนด์ล่ม คาดเกิดจากการชนเข้ากับ “วาฬ”": "เกิดเหตุน่าเศร้าเมื่อวันเสาร์ที่ผ่านมา (10 ก.ย.) เมื่อกลุ่มนักดูนกจำนวน 11 คน ได้ขึ้นเรือแล้วล่องออกมาในทะเล บริเวณ Goose Bay ใกล้เมืองไคคูรา เกาะใต้ ประเทศนิวซีแลนด์ ซึ่งเป็นแหล่งท่องเที่ยวที่มีชื่อเสียงระดับโลกด้านการดูวาฬ โลมา และนกทะเลในขณะที่กำลังล่องเรือชมนกกันอยู่นั้น ได้เกิดเหตุไม่คาดฝันขึ้น โดยเรือได้พลิกคว่ำลง และส่งผลให้มีผู้เสียชีวิตจำนวน 5 ราย ส่วนที่เหลือนั้นได้รับบาดเจ็บเล็กน้อย ซึ่งผู้รอดชีวิตทั้งหมดได้รับการช่วยเหลือขึ้นฝั่งและถูกส่งตัวไปยังโรงพยาบาล ก่อนแพทย์จะอนุญาตให้กลับบ้านได้ในเวลาต่อมาตำรวจที่ดูแลเหตุการณ์นี้ปฏิเสธที่จะคาดเดาสิ่งที่ทำให้เกิดอุบัติเหตุครั้งนี้ เพียงกล่าวถึงว่ามีการปะทะของเรือ ส่วนนาย Craig Mackle นายกเทศมนตรีเมืองไคคูรา กล่าวว่า เขาเชื่อว่าเรือลำดังกล่าวน่าจะชนเข้ากับวาฬที่โผล่ขึ้นมา เพราะหากเรือชนเข้ากับสิ่งอื่น เช่น ท่อนซุง ก็จะต้องมีรูขนาดใหญ่อยู่ที่ตัวเรือให้เห็นได้อย่างชัดเจนนอกจากนี้ นายกเทศมนตรีเมืองไคคูรายังกล่าวอีกว่า อุบัติเหตุดังกล่าวไม่เคยเกิดขึ้นมาก่อนในภูมิภาคนี้ แต่จำนวนวาฬในพื้นที่ในช่วงไม่กี่วันที่ผ่านมาทำให้เขากังวลเกี่ยวกับการชนกันของเรือและวาฬที่อาจจะเกิดขึ้นได้อีกทั้งนี้เป็นที่นิยมของนักท่องเที่ยวที่ชื่นชอบโลกใต้ทะเล มีธุรกิจในท้องถิ่นหลายแห่งให้บริการล่องเรือและนั่งเฮลิคอปเตอร์เพื่อชมวาฬ โลมา หรือแม้แต่ล่องเรือชมนก นอกจากนี้ พื้นที่บริเวณ Goose Bay ก็มีความอุดมสมบูรณ์ มีสัตว์หลากหลายชนิดอาศัยอยู่ รวมไปถึง วาฬหัวทุย และวาฬหลังค่อม เป็นสัตว์เลี้ยงลูกด้วยนมที่อาศัยในทะเลที่พบได้บ่อยในอ่าว Goose Bay ใกล้เมืองไคคูรา#########################################",
    "ผู้เชี่ยวชาญออกแบบหลักสูตรนิวซีแลนด์ ชี้ การรู้จัก“ผู้เรียน” คือหลักสำคัญสอนภาษาอังกฤษให้สำเร็จ": "ความสามารถด้านภาษาอังกฤษ เป็นทักษะที่ต้องการอย่างมากต่อการทำงานในยุคปัจจุบัน รวมถึงการศึกษาต่อต่างประเทศ การเรียนในสถาบันนานาชาติในประเทศไทย การศึกษาทางด้านการแพทย์ และวิทยาศาสตร์ ดังนั้น การวางรากฐานการเรียนและการสอนภาษาอังกฤษให้สำเร็จถือเป็นหัวใจต่อการพัฒนาศักยภาพภาษาอังกฤษของเด็กไทย\n\nหน่วยงานการศึกษานิวซีแลนด์ (Education New Zealand; ENZ) สถานทูตนิวซีแลนด์ประจำประเทศไทย ร่วมกับ สำนักงานจังหวัดศรีสะเกษ จัดสัมมนาวิชาการออนไลน์สำหรับครูสอนภาษาอังกฤษระดับมัธยมศึกษา รุ่นที่ 2 ในหัวข้อเรื่อง “เทคนิคการสอนภาษาอังกฤษแบบ Hybrid ให้เข้าใจง่ายและได้ผล”ให้กับครูสอนภาษาอังกฤษระดับมัธยมศึกษาของไทยจากทั่วประเทศมากกว่า 300 คน โดยไม่เสียค่าใช้จ่าย เพื่อเสริมสร้างพัฒนาสมรรถนะให้กับครูผู้สอนวิชาภาษาอังกฤษ และแบ่งปันเทคนิคการสร้างแรงจูงใจและความต้องการตอบสนองการเรียนรู้ให้กับนักเรียนในการเรียนรู้ภาษาอังกฤษอย่างมีประสิทธิภาพมากยิ่งขึ้น โดยมี ดร.วัฒนา พุฒิชาติ ผู้ว่าราชการจังหวัดศรีสะเกษ เป็นประธานกล่าวเปิดงานเมื่อเร็วๆนี้\n\n“ดร.คาเรน แอชตัน” (Dr. Karen Ashton) วิทยากรอาวุโสด้านภาษาศาสตร์ประยุกต์และภาษาเพื่อการศึกษา จากมหาวิทยาลัยแมสซีย์ ของนิวซีแลนด์ ผู้เชี่ยวชาญการออกแบบหลักสูตร การเรียนการสอนและมีประสบการณ์มากมายในการเป็นครูสอนภาษาอังกฤษและส่งเสริมการสอนและการเรียนรู้ภาษาอย่างมีประสิทธิภาพ ได้ร่วมแบ่งปันประสบการณ์และนำเสนอเทคนิคต่างๆในหัวข้อบรรยาย: “แนวทางการวางรากฐานการเรียนและการสอนภาษาอังกฤษให้สำเร็จ” (Sowing the seeds for success in English language teaching and learning) โดยได้แนะนำเคล็ดลับการเรียนการสอนภาษาอังกฤษให้ประสบความสำเร็จ ดังนี้\n\n• สิ่งสำคัญที่สุดในการจะประสบความสำเร็จในการเรียนการสอนภาษาอังกฤษ ปัจจัยสำคัญ คือ “นักเรียนมีส่วนร่วมกับการเรียนการสอนและสนุกไปกับมัน”โดยผู้สอนจะต้องรู้จักนักเรียนให้มากขึ้นว่า พวกเขากำลังสนใจเรื่องอะไร เพื่อช่วยให้เด็กๆ รู้สึกมีส่วนร่วมกับกิจกรรมที่จัดขึ้น\n\n• ประเภทกิจกรรมส่งเสริมพัฒนาการด้านภาษาอังกฤษและรูปแบบการปฏิสัมพันธ์ (เช่น ครู นักเรียนงานคู่, งานกลุ่ม ฯลฯ) ที่หลากหลาย รวมทั้งการฝึกทักษะด้านภาษาอังกฤษต่างๆ ได้แก่ การฟัง, พูด, อ่าน และเขียน ก็สำคัญเช่นกัน โดยการให้นักเรียนเรียนรู้ภาษาอังกฤษทีละนิดทีละน้อย แต่อย่างรวดเร็ว โดยท้าทายให้เด็กทำให้ได้ตามเวลา ช่วยให้เด็กจดจ่อและมีส่วนร่วมกับกิจกรรมอย่างต่อเนื่อง พวกเขาจะรู้สึกสนุกโดยไม่รู้ตัวว่ากำลังเรียนหนังสืออยู่ และขณะเดียวกันก็ไม่ควรลืมสอนทักษะภาษาอังกฤษให้ถูกต้องตามหลักภาษาและไม่ลืมหัวใจของการเรียนภาษาคือ ให้นักเรียนเกิดการใช้ภาษาอังกฤษซ้ำๆบ่อยๆ\n\n• การเรียนรู้ภาษาอังกฤษ ต้องเรียนด้วยความเข้าใจ เพื่อส่งเสริมพัฒนาการด้านความจำและการนำภาษาอังกฤษไปใช้ในชีวิตจริง การพูดคำศัพท์เดิมๆ เสียงดังฟังชัดซ้ำๆ หรือการจับคู่ภาพกับคำศัพท์ภาษาอังกฤษนั้นทำได้ง่ายกว่าครูผู้สอนลงไปนั่งทำกิจกรรมร่วมกับนักเรียน แต่ก็ต้องไม่ลืมว่าการทำกิจกรรมเช่นนั้นต้องเตรียมสื่อการเรียนการสอนอย่างระมัดระวังและมั่นใจว่าจะช่วยส่งเสริมกระบวนการเรียนรู้และพัฒนาการของนักเรียน\n\n• ครูสอนภาษาอังกฤษต้องมี “ความเชี่ยวชาญ” การใช้ภาษาอังกฤษ และต้องรู้จักทดลองทำการเรียนการสอนแบบใหม่ๆ ให้นักเรียนเกิดการเรียนรู้แบบมีส่วนร่วมพูดคุยภาษาอังกฤษกัน และต้องไม่ลืมว่า การเรียนภาษาอังกฤษนั้นใช้ระยะเวลา ดังนั้น ครูผู้สอนจะต้องทำให้กระบวนการเรียนรู้ของนักเรียนสนุก ขณะเดียวกันก็เปิดโอกาสให้นักเรียนได้ประยุกต์ใช้ภาษาอังกฤษด้วย และที่ลืมไม่ได้ คือ คณะครูผู้สอนภาษาอังกฤษจะต้องแบ่งปันความรู้กันและกัน รวมทั้งร่วมกันสร้างบรรยากาศที่ส่งเสริมสภาพแวดล้อมให้เหมาะกับการสอนภาษาอังกฤษ\n\n• เทคนิคการสร้างบรรยากาศเพื่อกระตุ้นการเรียนรู้ภาษาอังกฤษ ที่สำคัญคือ การรู้จักผู้เรียน (นักเรียน) ถือเป็นหลักการสำคัญของการสอนภาษาอังกฤษ สิ่งนี้จะช่วยให้ผู้สอนใช้เทคนิคและสื่อการเรียนการสอนที่เหมาะกับนักเรียนและมั่นใจได้ว่า พวกเขาจะสามารถนำไปใช้นอกห้องเรียนได้ และอาจใช้เทคโนโลยีเข้ามาช่วยในการสอนนักเรียนทั้งในและนอกห้องเรียน รวมทั้งสร้างการมีส่วนร่วมในการเรียนภาษาอังกฤษ ตั้งโจทย์ให้นักเรียนฝึกพูดภาษาอังกฤษในชีวิตประจำวันอย่างสม่ำเสมอ เช่น ฝึกพูดกับเพื่อนร่วมชั้นเพื่อทำงานที่ได้รับมอบหมายให้สำเร็จ และต้องแน่ใจว่า นักเรียนเข้าใจภาษาอังกฤษที่เรียน แล้วสามารถนำไปใช้จนบรรลุเป้าหมายที่ตั้งไว้ได้จริง หากพวกเขาทำได้ก็จะเกิดกำลังใจในการเรียนรู้ภาษาอังกฤษ และบรรลุสิ่งที่ยากมากขึ้นทีละระดับ จนประสบความสำเร็จด้านการเรียนภาษาอังกฤษ\n\n“นักเรียนจะประสบความสำเร็จด้านการเรียนภาษาอังกฤษมากที่สุด ถ้ารู้จักใช้ภาษาอังกฤษในชีวิตประจำวันอย่างสม่ำเสมอ ไม่ว่าจะพูดคุยตอบโต้หรือทำงานร่วมกับผู้อื่นโดยใช้ภาษาอังกฤษไปด้วย และการที่ผู้สอนจะทำให้นักเรียนมาถึงจุด ๆ นี้ได้ ก็ต้องสร้างการมีส่วนร่วมในการเรียนรู้และทำให้พวกเขาสนุกไปกับการเรียนภาษาอังกฤษ ซึ่งจะช่วยให้นักเรียนจดจำบริบทการใช้ภาษา อังกฤษได้ดีอีกด้วย ซึ่งในประเทศนิวซีแลนด์ ส่วนใหญ่จะใช้ภาษาอังกฤษในการสื่อสาร และทำกิจกรรมต่างๆ ในชีวิตประจำวัน ทำให้เราได้เรียนรู้ภาษาอังกฤษตลอดเวลา” ดร.คาเรน แอชตัน กล่าวสรุป",
    "ตามรอย The Lord of the Rings 10 ที่เที่ยวนิวซีแลนด์ ฉากมิดเดิลเอิร์ธสุดอลัง": "แม้จะผ่านมากว่า 20 ปีแล้ว แต่ The Lord of the Rings ก็ยังเป็นภาพยนตร์แฟนตาซีฟอร์มยักษ์ที่อยู่ในใจหลายคนเรื่อยมา และหนึ่งในความประทับใจที่เราจะไม่พูดถึงไม่ได้เลยคือ ฉากถ่ายทำ สุดอลังการ ซึ่งส่วนใหญ่แล้วก็จะถ่ายทำใน ประเทศนิวซีแลนด์ ค่ะ วันนี้เราเลยอยากชวนทุกคนไปชม 10 ที่เที่ยวนิวซีแลนด์ ตามรอย The Lord of the Rings ผจญภัยในดินแดน มิดเดิลเอิร์ธ ด้วยกัน ลองดูว่าของจริงจะสวยอลังขนาดไหน\n\nเที่ยวตามรอย The Lord of the Rings\n\nดินแดนมิดเดิลเอิร์ธ ที่มีอยู่จริง\n\n1. Hobbiton™ Movie Set Tours\n\nHobbiton แห่งแคว้นไชร์\n\nTimo Kaestner / Shutterstock.com\n\nท่ามกลางทุ่งหญ้าสีเขียวขจีแสนอันกว้างใหญ่ ทะเลสาบ ฟาร์มแกะ และบรรยากาศอันเงียบสงบ เราจะพบกับ ฮอบบิตัน (Hobbiton™ Movie Set Tours) หนึ่งในฉากถ่ายทำสำคัญของ The Lord of the Rings และ The Hobbit ที่ตั้งอยู่ใน เมืองมาตามาตา (Matamata) เมืองทางชนบทใจกลาง ภูมิภาคไวกาโต (Waikato) ประเทศนิวซีแลนด์ เดิมสถานที่แห่งนี้เป็นพื้นที่ของ ฟาร์มอเล็กซานเดอร์ (Alexander Farm) ที่มีเนื้อที่กว่า 1,250 เอเคอร์ ก่อนจะถูกเนรมิตให้กลายเป็น หมู่บ้านฮอบบิท แห่งแคว้นไชร์อันแสนน่ารักและสงบสุขในมิดเดิลเอิร์ธตามที่เราเห็นกันในภาพยนตร์ค่ะ\n\nอ่านรีวิวเต็มๆ ที่ ตามรอย The Lord of the Rings ฮอบบิตัน Hobbiton ที่เที่ยวนิวซีแลนด์\n\nแม้ว่าจะถ่ายทำเสร็จไปแล้ว แต่ฉากก็ไม่ได้ถูกทำลายไปค่ะ หมู่บ้านฮอบบิทแห่งนี้ยังได้รับการอนุรักษ์เอาไว้ และเปิดให้เป็นสถานที่ท่องเที่ยวแบบ One Day Trip ที่เราจะได้ชม หมู่บ้านฮอบบิทจำนวน 44 หลัง บ้านแบ๊กกิ้นส์ (Baggins) สะพานโค้งคู่ โรงสี คาเฟ่ ร้านขายของที่ระลึก และ เดอะ กรีน ดราก้อน อินน์ (The Green Dragon Inn) สถานที่พบปะสังสรรค์ของเหล่าฮอบบิทนั่นเองค่ะ เป็นสถานที่ท่องเที่ยวที่มีความเป็นเอกลักษณ์มากๆ เหมือนได้หลุดเข้าไปอยู่ในดินแดนฮอบบิทแบบในหนังจริงๆ\n\nพิกัด : https://goo.gl/maps/LocJtkEnUTw4pcC58\n\n=============\n\n2. Weta Workshop Wellington\n\ntrabantos / Shutterstock.com\n\nชมโปรดักชั่น พร็อพ และเทคนิคเจ๋งๆ ในการถ่ายทำภาพยนตร์ The Lord of the Rings ที่ Weta Workshop เมืองเวลลิงตัน (Wellington) หนึ่งในสตูดิโอที่มีชื่อเสียงในการผลิตภาพยนตร์ฟอร์มยักษ์ที่เคยกวาดรางวัลมาแล้วหลายเรื่อง ซึ่งนอกจาก The Lord of the Rings แล้ว ก็ยังมี King Kong และ The Avatar ด้วย รูปแบบทัวร์สตูดิโอจะแบ่งออกเป็น 2 โซน คือ Thunderbirds Are Go Behind-The-Scenes Experience และ Weta Cave Workshop Tour แต่ละโซนก็จะเผยให้เห็นเบื้องหลังการถ่ายทำ และโปรดักชั่นของภาพยนตร์ต่างๆ รวมถึงพิพิธภัณฑ์ที่จัดแสดงพร็อพ และตัวละครหลักๆ ในภาพยนตร์ แฟนหนังห้ามพลาดเลยนะ!\n\nWinston Tan / Shutterstock.com\n\nพิกัด : https://goo.gl/maps/wTxW2ZPvbXSrLDBw5\n\n=============\n\n3. Kaitoke Regional Park\n\nRivendell\n\nความงดงามชวนฝันของ ริเวนเดลล์ (Rivendell) หนึ่งในอาณาจักรของเผ่าเอลฟ์ยังคงเป็นสิ่งที่น่าตราตึงใจมาจนถึงทุกวันนี้ โดยเฉพาะทัศนียภาพอันงดงามของเมืองที่รายล้อมไปด้วยน้ำตกขนาดใหญ่ และป่าเขาอุดมสมบูรณ์ เมืองอันงดงามราวกับหลุดมาจากเทพนิยายแห่งนี้สร้างขึ้นที่ Kaitoke Regional Park ในเขตเวลลิงตัน ทางตอนใต้ของ เกาะเหนือ (North Island) ของนิวซีแลนด์ น่าเสียดายที่หลังจากถ่ายทำจนเสร็จสิ้นก็ต้องนำฉากออกเพื่อรักษาสิ่งแวดล้อมให้ดีดังเดิม แต่ก็ยังเหลือซุ้มประตูบางส่วนให้เราได้ชมบรรยากาศภายในริเวนเดลล์สักนิด ผืนป่าช่างร่มรื่น และอุดมสมบูรณ์สมกับเป็นฉากถ่ายทำของริเวนเดลล์จริงๆ ค่ะ\n\nพิกัด : https://goo.gl/maps/pDWSfnQ49iTa3CPm6\n\n=============\n\n4. Mount Owen\n\nDimrill Dale\n\nOliver Foerstner / Shutterstock.com\n\nจำฉากที่เหล่าพันธมิตรแห่งแหวนหนีออกมาจากเหมืองมอร์เรียโดยไม่มีแกนดาล์ฟใน The Lord of the Ring : Fellowship of the Ring ได้มั้ยคะ ฉากนี้ได้ถ่ายทำที่ Mount Owen ภูเขาสูงกว่า 1,875 เมตร ซึ่งเป็นภูเขาที่สูงที่สุดในอุทยานแห่งชาติ Kahurangi National Park เขต Tasman ของเกาะใต้ (South Island) เหมาะกับสายเดินป่าและปีนเขาที่ลุยพอสมควร เพราะการเดินทางขึ้นไปยังยอดเขานั้นจะต้องใช้เวลา 6-8 ชั่วโมงเลยทีเดียว และต้องเดินทางเท้าขึ้นไปเท่านั้น นอกจากใครจะมีเฮลิคอปเตอร์ก็สามารถบินขึ้นไปยังยอดเขาได้เช่นกันค่ะ แต่ขอบอกว่าข้างบนวิวสวยมากกกก ใครที่ฝ่าฟันขึ้นไปได้แล้วไม่มีผิดหวังแน่นอน\n\nพิกัด : https://goo.gl/maps/TktATtPvuvu3EMza9\n\n=============\n\n5. Mavora Lake\n\nNen Hithoel\n\nในช่วงท้ายของ The Fellowship of the Ring เราจะได้เห็นฉากที่เหล่าพันธมิตรแห่งแหวนออกเดินทางไปตาม แม่น้ำ Anduin หนึ่งในเส้นทางนั้นก็คือ Nen Hithoel ทะเลสาบขนาดใหญ่ที่เป็นส่วนหนึ่งของแม่น้ำ สถานที่แห่งนี้ถ่ายทำที่ North Mavora Lake ในเขตของ Te Wāhipounamu มรดกโลกทางธรรมชาติทางทิศตะวันออกเฉียงใต้ของเกาะใต้ บริเวณทะเลสาบนั้นมี เส้นทางศึกษาธรรมชาติ Greenstone Walkway ในระยาทาง 50 กิโลเมตร ที่เชื่อมต่อกับลานกางเต็นท์ของอุทยานฯ เหมาะกับการมาเดินป่า และตั้งแคมป์ชมธรรมชาติสุดๆ\n\nพิกัด : https://goo.gl/maps/wj21qa6S7cPCfazAA\n\n=============\n\n6. Kawarau Suspension Bridge\n\nThe Argonath\n\nKawarau Suspension Bridge สะพานแขวนที่เชื่อมต่อระหว่างสองฝั่งของ แม่น้ำ Kawarau ด้วยความสูง 42 เมตร และยาว 120 เมตร สร้างขึ้นเมื่อปี ค.ศ. 1880 นับเป็นสิ่งก่อสร้างที่น่าทึ่งแห่งหนึ่งในยุคนั้น และยังเป็นสถานที่ที่ทำให้เราได้รู้จักการกระโดดบันจี้จัมพ์เป็นครั้งแรกด้วย นอกเหนือจากนั้นแล้ว บริเวณสะพานแห่งนี้ก็เป็นส่วนหนึ่งของฉากถ่ายทำ The Gates of Argonath ประติมากรรมอันยิ่งใหญ่ที่สุดแห่งหนึ่งในมิดเดิลเอิร์ธที่ตั้งอยู่บนแม่น้ำ Anduin ที่เหล่าพันธมิตรแห่งแหวนเดินทางผ่านด้วย\n\nพิกัด : https://goo.gl/maps/CiZCtUq5kp7st4Ur6\n\n=============\n\n7. Mount Sunday\n\nEdoras เมืองหลวงแห่ง Rohan\n\nEdoras เมืองหลวงของอาณาจักรโรฮัน (Rohan) ที่ปรากฏให้เราได้ชมเป็นครั้งแรก ใน The Lord of the Rings : The Two Towers ถ่ายทำที่ Mount Sunday ในเมือง Ashburton ที่ตั้งอยู่บริเวณชายฝั่งทางทิศตะวันออกของเกาะใต้ ขอบอกว่าความยิ่งใหญ่ของเมืองหลวงแห่งนี้เกิดจากฉากที่สร้างขึ้นจริงที่ Mount Sunday เลยนะ และแม้จะได้มีการนำฉากเหล่านั้นออกไปแล้ว แต่เราก็ยังสามารถดื่มด่ำกับทัศยนีภาพอันงดงามของทุ่งหญ้าอันกว้างใหญ่ และขุนเขาที่ล้อมรอบได้เช่นกัน\n\nพิกัด : https://goo.gl/maps/aTsetE274E34fqrE9\n\n=============\n\n8. Twizel\n\nPelennor Fields\n\nฉากสู้รบที่ Pelennor Fields บริเวณหน้าป้อมของ Minas Tirith เมืองหลวงของอาณาจักรกอนดอร์ (Gondor) นับเป็นหนึ่งในฉากสู้รบที่ยิ่งใหญ่ที่สุดฉากหนึ่งในไตรภาค The Lord of the Rings เลยก็ว่าได้ ซึ่งฉากนี้ได้ถ่ายทำที่ Twizel ทุ่งหญ้าอันกว้างใหญ่ที่รายล้อมไปด้วยเทือกเขาหิมะ แถมยังตั้งอยู่ไม่ไกลจาก Mount Cook National Park ด้วย\n\nพิกัด : https://goo.gl/maps/3gCLMVu21qywugYj8\n\n=============\n\n9. Putangirua Pinnacles\n\nDimholt\n\nชมความมหัศจรรย์ของ Putangirua Pinnacles หุบเขาหินกรวดสูงใหญ่ในอุทยาน Aorangi Frest Park ที่ถูกกัดกร่อนจากน้ำฝนและน้ำท่วมขังมาเป็นเวลา 7 ล้านปี หุบเขาอันน่าพิศวงแห่งนี้ได้กลายมาเป็นสถานที่ถ่ายทำของ Dimholt หุบเขาที่อารากอน กิมลี และเลโกลัสเดินทางไปหากองทัพผี (Army of the Dead) ให้มาช่วยสู้รบใน The Lord of the Rings : The Return of the King นั่นเองค่ะ\n\nพิกัด : https://goo.gl/maps/xNjmWFu1hABwzvbH7\n\n=============\n\n10. Mt. Ngauruhoe\n\nMount Doom แห่ง Mordor\n\nในที่สุดเราก็ผจญภัยมาจนถึง Mount Doom แห่งมอร์ดอร์ (Mordor) เพื่อทำลายแหวนแล้ว! ฉากนี้ถ่ายทำที่ Mount Ngauruhoe ภูเขาไฟขนาดใหญ่ที่มีความสูงถึง 2,291 เมตร แน่นอนว่าของจริงไม่ได้ดูน่ากลัวเหมือนในหนัง แถมวิวรอบด้านยังสวยมากๆ ด้วย ซึ่งเราสามารถเดินทางเท้าผ่านเส้นทางศึกษาธรรมชาติ The Tongariro Alpine Crossing เพื่อชมความงามของภูเขาไฟได้อย่างเต็มอิ่ม แต่ก็ต้องอาศัยความแข็งแรงของร่างกายไม่น้อยเลยเช่นกันค่ะ\n\nพิกัด : https://goo.gl/maps/rhR2Z38zuVJ7j2Y38\n\n=============\n\nBonus Locations\n\n11. Mont Saint-Michel\n\nMinas Tirith เมืองหลวง Gondor\n\nไหนๆ ก็พาไปยังสถานที่ถ่ายทำต่างๆ ในนิวซีแลนด์กันแล้ว เราขอพาทุกคนไปทำความรู้จักกับแรงบันดาลใจให้กับสถานที่สำคัญต่างๆ ใน The Lord of the Rings บ้างดีกว่า นครสีขาว หรือ มินัสทิริธ (Minas Tirith) เมืองหลวงอันยิ่งใหญ่และงดงามของกอนดอร์ที่เราเห็นในภาพยนตร์นั้นได้แรงบันดาลใจมาจาก มหาวิหารมงแซ็ง-มีแชล (Mont Saint-Michel) แคว้นนอร์มังดี ประเทศฝรั่งเศส นั่นเองค่ะ ซึ่งก็ไม่แปลกใจเลย เพราะทั้งโครงสร้างของเมืองที่มีมหาวิหารตั้งด้านบนสุด รายล้อมไปด้วยหมู่บ้านเล็กๆ และแม่น้ำก็มีความคล้ายคลึงกับมินัสทิริธเป็นอย่างมาก จะต่างก็ตรงที่มินัสทิริธรายล้อมไปด้วยขุนเขาและทุ่งหญ้าเท่านั้น\n\nอ่านรีวิวเต็มๆ ที่ เที่ยวฝรั่งเศส Mont Saint Michel วิหารกลางน้ำ มรดกโลกอันเลอค่า\n\nพิกัด : https://goo.gl/maps/t9aBwnQ1W4MYtgLv7\n\n=============\n\n12. Lauterbrunnen\n\nRivendell\n\nส่วนเมืองริเวนเดลล์ในนวนิยาย The Lord of the Rings ที่เขียนโดย J.R.R Tolkien หรือ จอห์น โรนัลด์ รูล โทลคีน (John Ronald Reuel Tolkien) ก็ได้แรงบันดาลใจมาจาก เลาเทอร์บรุนเนิน (Lauterbrunnen) หมู่บ้านเล็กๆ ที่รายล้อมไปด้วยน้ำตกน้อยใหญ่ถึง 72 แห่ง ใจกลางหุบเขาสูงในรัฐเบิร์น ประเทศสวิตเซอร์แลนด์ เพราะหลังจากที่โทลคีนได้ไปเห็นทิวทัศน์อันงดงามชวนฝันของหมู่บ้านแห่งนี้ ก็ได้กลายเป็นแรงบันดาลใจให้กับเมืองที่รายล้อมไปด้วยน้ำตกอย่าง ริเวนเดลล์ นั่นเองค่ะ\n\nอ่านรีวิวเต็มๆ ที่ เที่ยวสวิตเซอร์แลนด์ เลาเทอร์บรุนเนิน Lauterbrunnen หมู่บ้านน่ารักกลางหุบเขา\n\nพิกัด : https://goo.gl/maps/JYjCjTFoNTVRx1827\n\nดูหนัง The Lord of the Rings : Fellowship of the Ring ออนไลน์ ที่นี่\n\nดูหนัง The Lord of the Rings : The Two Towers ออนไลน์ ที่นี่",
    "เรือนิวซีแลนด์ชนวาฬนอกชายฝั่งเกาะใต้ ดับ 5 คน": "ประชาชนเสียชีวิตห้าคนจากเหตุเรือพลิกคว่ำนอกน่านน้ำเกาะใต้ของนิวซีแลนด์ ด้วยข้อบ่งชี้ว่า เรืออับปางเพราะชนวาฬตัวหนึ่ง\n\nสำนักข่าวเอเอฟพีรายงานข้อมูลจากทางการท้องถิ่น เรือลำดังกล่าวมีประชาชนบนเรือ 11 คน ส่วนใหญ่เป็นกลุ่มดูนก พลิกคว่ำเมื่อราว 10.00 น.เศษ ตามเวลาท้องถิ่นท่ามกลางน่านน้ำเงียบสงบบริเวณอ่าวกูดเบย์ ห่างจากเมืองไคคูราของเกาะใต้ไปทางใต้ราว 15 กม. เจ้าหน้าที่เร่งปฏิบัติการกู้ภัยใช้เวลาเกือบเจ็ดชั่วโมง จบลงเมื่อตำรวจนักประดาน้ำรายหนึ่งกู้ศพผู้เสียชีวิตมาได้ห้าศพจากในเรือ ส่วนที่รอดชีวิตหกคนบาดเจ็บเล็กน้อย กัปตันเรือรอดชีวิต\n\nก่อนหน้านั้นมีภาพว่อนโซเชียลมีเดีย กลุ่มผู้รอดชีวิตโบกมือขอความช่วยเหลือจากเรือยาวขนาด 8.5 เมตรพลิกคว่ำ ตำรวจยืนยันว่าเป็นเรือของธุรกิจเช่าเหมาลำในท้องถิ่น นายเครก แมคเคิล นายกเทศมนตรีเมืองไคคูราเผยกับเอเอฟพีว่า มีข้อบ่งชี้เรือชนเข้ากับวาฬตัวหนึ่ง แต่ตำรวจไม่ยืนยันถึงความเป็นไปได้เนื่องจากยังอยู่ระหว่างการสอบสวน",
    "นายกฯ อาร์เดิร์น ชี้นิวซีแลนด์ คงยุติปกครองภายใต้กษัตริย์ แต่ไม่ใช่เร็วนี้": "เมื่อถูกถามถึงการแปลี่ยนเป็นสาธารณรัฐของนิวซีแลนด์ หลังการเสด็จสวรรคตของสมเด็จพระราชินีนาถเอลิซาเบธที่ 2 นายกฯ อาร์เดิร์นกล่าวว่า “ดิฉันเชื่อมั่นว่านิวซีแลนด์จะไปถึงจุดนั้นเมื่อถึงเวลา”\n\n“ดิฉันเชื่อว่าเรื่องนี้จะเกิดขึ้นในช่วงชีวิตของดิฉัน แต่ไม่คิดว่าจะเป็นมาตรการที่ต้องดำเนินการในระยะเวลาอันใกล้นี้” นายกฯ อาร์เดิร์น กล่าว พร้อมเสริมว่า คณะรัฐบาลของเธอจะยังไม่ถกประเด็นนี้ เพราะไม่ใช่เรื่องเร่งด่วน",
    "นิวซีแลนด์เผชิญปัญหาหลอกลงทุนออนไลน์ - จีนเน้นให้ข้อมูล ปชช. ป้องกันการฉ้อโกง": "นิวซีแลนด์กำลังเผชิญปัญหาการหลอกลวงทางออนไลน์เพิ่มสูงขึ้นเป็นประวัติการณ์ ในขณะที่จีนใช้วิธีให้ความรู้ ปชช. ทุกวัน จนสามารถจัดการกับผู้ก่อเหตุหลอกลงทุนออนไลน์ และช่วย ปชช.ได้กว่า 8 ล้านคน\n\nสำนักข่าวต่างประเทศ Xinhua รายงานผลการวิจัยของ ธนาคารกลางนิวซีแลนด์ (BNZ) ว่าขณะนี้ ชาวนิวซีแลนด์กำลังเผชิญกับปัญหาการหลอกลวงทางธุรกิจสูงมาก\n\n\n\nแอชลีย์ ไค ฟง หัวหน้าฝ่ายอาชญากรรมทางการเงินของธนาคาร กล่าวว่าจำนวนเหตุหลอกลวงทางธุรกิจเกิดขึ้นในนิวซีแลนด์เพิ่มขึ้น เมื่อเทียบกันปีต่อปี โดยเมื่อเทียบระหว่างปี ค.ศ. 2020 และ ค.ศ. 2021 พบว่า\n\n\n\nจำนวนการหลอกลวง เพิ่มขึ้นมากกว่าร้อยละ 50 มีประชาชนที่ตกเป็นเหยื่อ (หลอกลวงสำเร็จ) เพิ่มขึ้นร้อยละ 7 ส่วนภาคธุรกิจได้รับผลกระทบเพิ่มขึ้นร้อยละ 21\n\nนอกจากความเสียหายทางการเงินแล้ว การหลอกลวงเช่นนี้ยังสร้างความเสียหายทางด้านจิตใจ ความอับอายแก่ผู้ที่ถูกหลอกลวง และทำลายความไว้วางใจ ความเชื่อมั่นในธุรกิจ องค์กรต่างๆ อีกด้วย\n\n\n\nการป้องกันที่ดีที่สุดอยู่ที่ตัวคุณ หากคุณมีความรู้ถึงการป้องกันตัวจากการหลอกลวงได้มากเท่าไหร่ โอกาสที่จะตกเป็นผู้เสียหายจากการถูกหลอกก็จะลดลง\n\n\n\nนายแอชลีย์ กล่าวปิดท้าย\n\nในขณะที่ กระทรวงความมั่นคงสาธารณะของจีน เปิดเผยว่า ในปีนี้ช่วงเดือนมกราคม-สิงหาคม มีข้อมูลการจับกุมผู้กระทำความผิดเกี่ยวกับการฉ้อโกงทางโทรคมนาคมหรืออินเตอร์เน็ตเพิ่มขึ้นร้อยละ 104.4 หรือ 296,000 คน จากปีก่อน นอกจากนั้น ยังสามารถทลายแก๊งลักลอบทำผิดกฎหมายตามแนวชายแดนตะวันตกเฉียงใต้ของประเทศถึง 6,821 กลุ่ม จับกุมผู้ต้องสงสัยกว่า 27,000 คน\n\n\n\nหน่วยงานความปลอดภัยสาธารณะ ทั่วประเทศจีน ใช้วิธีการแจ้งเตือนล่วงหน้าให้แก่ประชาชนถึง 74,000 ครั้งในทุกๆ วัน ทำให้สามารถช่วยประชาชนลดโอกาสการตกเป็นผู้เสียหายจากการฉ้อโกงได้ถึง 7.96 ล้านคน และป้องกันการสูญเสียทางการเงินรวม 2.77 แสนล้านหยวน หรือ 1.43 ล้านล้านบาท\n\n\n\nอ่านข่าวเพิ่ม : ครม.อนุมัติร่างแผนฯ รับมือ-ลดความเสี่ยงภัยไซเบอร์\n\nที่มา : Xinhua",
    "สลด เรือเล็กล่มนอกฝั่งนิวซีแลนด์ จมดับ 5 ศพ คาดชนวาฬ": "",
    "นายกฯกีวีเผย ‘นิวซีแลนด์’ อาจเป็นสาธารณรัฐ แต่ไม่ใช่เร็วๆ นี้": "นายกฯกีวีเผย ‘นิวซีแลนด์’ อาจเป็นสาธารณรัฐ แต่ไม่ใช่เร็วๆ นี้\n\nนางจาซินดา อาร์เดิร์น นายกรัฐมนตรีนิวซีแลนด์ กล่าวเมื่อวันที่ 12 กันยายนว่า ประเทศนิวซีแลนด์ซึ่งเป็นหนึ่งในประเทศเครือจักรภพ จะไม่ดำเนินการใดๆ ในการทำให้ประเทศนิวซีแลนด์เปลี่ยนสถานะเป็นสาธารณรัฐในเร็ววันนี้ หลังการสวรรคตของสมเด็จพระราชินีนาถเอลิซาเบธที่ 2\n\nอย่างไรก็ตาม นางอาร์เดิร์นคาดการณ์ว่านิวซีแลนด์จะเป็นประเทศสาธารณรัฐในวันหนึ่งในช่วงชีวิตของเธอ และเชื่อว่านั่นคือทิศทางที่นิวซีแลนด์จะมุ่งหน้าไป แต่วันนั้นคงไม่เกิดขึ้นในอนาคตอันใกล้ หรือจะมีการประชุมถกเถียงกันในเร็ววันนี้\n\nนิวซีแลนด์เป็นหนึ่งใน 15 ชาติที่มีกษัตริย์อังกฤษเป็นองค์ประมุขแห่งรัฐ ถึงแม้ว่าบทบาทส่วนใหญ่จะเป็นเพียงหน้าที่เชิงพิธีการเท่านั้น เช่นเดียวกับออสเตรเลียและแคนาดา อย่างไรก็ดี ได้มีการโต้เถียงกันมานานถึงว่านิวซีแลนด์ควรเปลี่ยนสถานะเป็นสาธารณรัฐหรือไม่\n\nนิวซีแลนด์ได้กำหนดให้วันที่ 26 กันยายน เป็นวันหยุดเพื่อรำลึกถึงการสวรรคตของสมเด็จพระราชินีนาถเอลิซาเบธที่ 2 โดยนางอาร์เดิร์น และผู้สำเร็จราชการแทนพระองค์ของสมเด็จพระราชินีนาถเอลิซาเบธที่ 2 ประจำประเทศนิวซีแลนด์ จะเป็นตัวแทนประเทศเพื่อไปเข้าร่วมพระราชพิธีพระบรมศพของควีนเอลิซาเบธที่จะมีขึ้นในวิหารเวสต์มินสเตอร์ กรุงลอนดอน ประเทศอังกฤษ โดยทั้งคู่จะออกเดินทางไปกรุงลอนดอนในวันที่ 14 กันยายนนี้",
    "KWM เร่งไลน์ผลิตภาคการเกษตร เปิดตลาด CLMV-นิวซีแลนด์": "นายเอกพันธ์ วนโกสุม ประธานกรรมการบริหาร บริษัท เค.ดับบลิว.เม็ททัล เวิร์ค จำกัด (มหาชน) หรือ KWM ผู้นำด้านธุรกิจผลิตและจัดจำหน่ายอุปกรณ์สำหรับใช้ในการเกษตร เปิดเผยว่า ขณะนี้บริษัทฯ อยู่ระหว่างการเพิ่มไลน์กำลังการผลิตที่ 3 ของภาคการเกษตร เพื่อรองรับความต้องการภายในประเทศ และต่างประเทศ ภายหลังจากที่บริษัทฯ ได้มีการวางแผนขยายตลาดไปยังต่างประเทศมากขึ้น โดยไลน์ผลิตใหม่จะติดตั้งเสร็จภายในเดือนกันยายนนี้ และจะเริ่มผลิตเชิงพาณิชย์ได้ภายในไตรมาส 4/2565 นี้ สำหรับไลน์ผลิตดังกล่าวจะใช้นวัตกรรม Robot ในการควบคุมการผลิต จำนวน 5 ตัว และมีพนักงานควบคุมเพียง 2 คน ในขณะที่ไลน์ผลิตที่ 1 และ 2 เป็นรูปแบบการผลิตแบบแมนนวล (manual) ทั้งหมด ซึ่งจะทำให้ต้นทุนการผลิตต่อหน่วยลดลง (Economies of Scale) เพิ่มความสามารถในการแข่งขันไปยังตลาดต่างประเทศได้ดีขึ้น“ปัจจุบันกำลังการผลิตไลน์ที่ 1 และ 2 มีกำลังการผลิตอยู่ที่ 1 นาทีต่อการผลิต 1 แผ่นใบผาล โดยใช้พนักงานในการควบคุมการผลิตทั้งหมด 11 คน ขณะที่ในไลน์ผลิตที่ 3 จะมีกำลังการผลิตอยู่ที่ 1 นาทีต่อการผลิต 1 แผ่นใบผาลเช่นกัน แต่จะใช้พนักงานในการควบคุมการผลิตเพียง 2 คนเท่านั้น ทำให้ต้นทุนการผลิตต่อหน่วยลดลง อย่างไรก็ตาม 2 ไลน์ผลิตแรกสามารถผลิตใบผาลได้ประมาณ 1,000 แผ่นต่อวัน ซึ่งถือว่าเต็มความต้องการของคูโบต้า ซึ่งเป็นลูกค้าหลักของ KWM แต่ไลน์ผลิตที่ 3 จะเข้ามาเพิ่มกำลังการผลิตขึ้น 2 เท่า โดยใช้แรงงานเท่าเดิม ทำให้บริษัทฯ เหลือความสามารถในการขยายตลาดเพิ่มขึ้น และยังมีต้นทุนต่อหน่วยที่ลดลง ซึ่งช่วยเพิ่มความสามารถในการทำกำไรที่ดีให้กับบริษัทฯ ด้วย”ทั้งนี้ สำหรับแผนการเพิ่มไลน์ที่ 3 ส่งผลให้บริษัทฯ มีศักยภาพในการขยายตลาดไปยังต่างประเทศได้อย่างต่อเนื่อง โดยบริษัทฯเตรียมมุ่งเน้นขยายไปในกลุ่มประเทศ CLMV (กัมพูชา ลาว พม่า เวียดนาม) เป็นแห่งแรก ซึ่งปัจจุบันบริษัทฯมีตัวแทนจำหน่ายในประเทศพม่าเป็นที่เรียบร้อยแล้ว ซึ่งตัวแทนในประเทศดังกล่าวได้มีการแนะนำสินค้าไปยังประเทศลาว นอกจากนี้ บริษัทฯ ยังมีตัวแทนจำหน่ายในเขตชายแดนประเทศไทย และได้นำสินค้าไปขายในประเทศกัมพูชาด้วยเช่นเดียวกัน พร้อมกันนี้ บริษัทฯ มุ่งเน้นในการหาตัวแทนจำหน่ายผลิตภัณฑ์ด้านการเกษตรโดยตรงในประเทศลาว ประเทศกัมพูชา และประเทศเวียดนามอย่างต่อเนื่อง พร้อมกันนี้ ยังอยู่ระหว่างการศึกษาในการเข้าไปขยายตลาดสู่ประเทศนิวซีแลนด์ เนื่องจากประเทศดังกล่าวเป็นประเทศเกษตรกรรม โดยปัจจุบันมีคู่ค้าจากประเทศนิวซีแลนด์เข้ามาเจรจากับทางบริษัทฯ ในเบื้องต้นแล้ว ซึ่งขณะนี้อยู่ระหว่างการศึกษาเพื่อหาข้อสรุปร่วมกันถึงจะมีความชัดเจนส่วนกรณีแผนความคืบหน้าบริษัท เคดับบลิวเอชบี จำกัด (KWHB) นั้น ประธานกรรมการบริหาร KWM กล่าวว่า ปัจจุบันอยู่ระหว่างการเดินหน้าก่อสร้างโรงงาน ซึ่งคาดว่าจะแล้วเสร็จภายในไตรมาส 4/2565 นี้ ก่อนที่จะติดตั้งเครื่องสกัดสารสำคัญจากพืชสมุนไพรไทย พืชกระท่อม และดำเนินการสกัดในเชิงพาณิชย์ในขั้นตอนต่อไป โดยปัจจุบันบริษัทฯ อยู่ระหว่างพัฒนาผลิตภัณฑ์จากสารสกัดสำคัญที่ได้จากพืชกระท่อม ทั้งในรูปแบบตัวละลายน้ำ และรูปแบบแคปซูล เป็นต้น โดยขณะนี้อยู่ระหว่างการขอเลขที่จดแจ้งผลิตภัณฑ์ที่มีส่วนผสมสารสกัดจากพืชกระท่อม จากสำนักงานคณะกรรมการอาหารและยา (อย.) ทั้งนี้ คาดว่าผลิตภัณฑ์ดังกล่าว จะเริ่มวางจำหน่ายในเชิงพาณิชย์ได้ภายในไตรมาส 1/2566",
    "นายกฯ นิวซีแลนด์ยืนยันยังไม่เร่งออกจากเครือจักรภพ หลังควีนสวรรคต": "นายกรัฐมนตรีนิวซีแลนด์ จาซินดา อาร์เดิร์น กล่าวในวันจันทร์ว่า รัฐบาลนิวซีแลนด์จะไม่เคลื่อนไหวใด ๆ ที่นำไปสู่การเปลี่ยนแปลงประเทศนิวซีแลนด์ให้เป็น \"สาธารณรัฐ\" ซึ่งหมายถึงการแยกตัวออกจากเครือจักรภพ หลังการสวรรคตของสมเด็จพระราชินีนาถเอลิซาเบธที่ 2\n\nนายกฯ อาร์เดิร์น เชื่อว่า ในที่สุดแล้วนิวซีแลนด์จะกลายเป็นสาธารณรัฐ ซึ่งอาจเกิดขึ้นในช่วงชีวิตของเธอ แต่ตอนนี้ยังมีเรื่องอื่นที่เร่งด่วนกว่าที่รัฐบาลนิวซีแลนด์จำเป็นต้องทำ\n\n\"มีการถกเถียงเรื่องนี้มายาวนานหลายปี... ข้าพเจ้าได้แสดงความเห็นเกี่ยวกับประเด็นนี้หลายครั้ง และเชื่อว่านั่นเป็นทิศทางที่นิวซีแลนด์จะเดินไป สิ่งนี้จะเกิดขึ้นในช่วงชีวิตของข้าพเจ้า\" อาร์เดิร์นกล่าว \"แต่ข้าพเจ้ายังไม่คิดว่าเรื่องนี้จะเกิดขึ้นในระยะสั้น หรือเป็นสิ่งที่จะอยู่ในวาระของรัฐบาลเร็ว ๆ นี้แต่อย่างใด\"\n\nเธอยืนยันด้วยว่า \"เรื่องนี้ไม่ใช่เรื่องด่วน... ยังมีปัญหาท้าทายอื่น ๆ อีกมากมายที่เรากำลังเผชิญ\"\n\nคำกล่าวครั้งแรกของนายกฯ อาร์เดิร์น เกี่ยวกับอนาคตของนิวซีแลนด์หลังการสวรรคตของสมเด็จราชินีนาถเอลิซาเบธที่ 2 สะท้อนให้เห็นถึงสิ่งที่เธอเคยกล่าวไว้แล้วเรื่องการสนับสนุนให้นิวซีแลนด์ออกจากเครือจักรภพที่มีกษัตริย์ของอังกฤษเป็นประมุขของประเทศ และมีผู้สำเร็จราชการแทนพระองค์ แม้ว่าบทบาทของผู้สำเร็จราชการในปัจจุบันจะถูกมองว่าเป็นเพียงสัญลักษณ์ของระบอบกษัตริย์ของอังกฤษเท่านั้น\n\nประชาชนจำนวนมากเชื่อว่า นิวซีแลนด์จะไม่สามารถออกจากร่มเงาของเครือจักรภพและหลุดพ้นจากประวัติศาสตร์ของการเป็นอาณานิคมได้ จนกว่าจะประกาศตนเป็นสาธารณรัฐเสียก่อน\n\nก่อนหน้านี้ ผู้คนจำนวนมากในนิวซีแลนด์เชื่อว่า การโต้เถียงเรื่องการแยกตัวออกจากเครือจักรภพจะถูกหยิบยกมาพูดหลังจากการสวรรคตของสมเด็จราชินีนาถเอลิซาเบธที่ 2 ผ่านไปแล้ว เนื่องจากพระองค์ทรงเป็นที่รักและเคารพยิ่งของประชาชนนิวซีแลนด์\n\nแต่นายกฯ อาร์เดิร์น ยืนยันว่า เธอไม่เคยโยงสองเรื่องนี้เข้าด้วยกัน และว่า \"ในฐานะที่สมเด็จราชินีนาถเอลิซาเบธที่ 2 ทรงเป็นประมุขของนิวซีแลนด์ และทรงครองราชย์ยาวนานถึง 70 ปี นิวซีแลนด์จึงควรจัดพิธีรำลึกและถวายอาลัยแด่พระองค์ รวมทั้งประกาศให้วันที่ 26 กันยายนเป็นวันหยุดราชการ\"\n\nทั้งนี้ นายกฯ อาร์เดิร์น จะเดินทางไปอังกฤษในสัปดาห์นี้เพื่อเข้าร่วมพระราชพิธีพระบรมศพของสมเด็จพระราชินีนาถเอลิซาเบธที่ 2 ซึ่งจะจัดขึ้นที่วิหารเวสต์มินสเตอร์ในวันที่ 19 กันยายนด้วย",
    "แคนาดา นิวซีแลนด์ ออสเตรเลีย รับรอง ‘คิงชาร์ลส์’ เป็นองค์ประมุขแห่งรัฐ": "แคนาดา นิวซีแลนด์ ออสเตรเลีย รับรอง ‘คิงชาร์ลส์’ เป็นองค์ประมุขแห่งรัฐ\n\nประเทศแคนาดา นิวซีแลนด์ และออสเตรเลีย 3 ชาติในเครือจักรภพประกาศรับรอง กษัตริย์ชาร์ลส์ที่ 3 ที่เพิ่งเสด็จขึ้นครองสิริราชสมบัติขึ้นเป็นประมุขแห่งรัฐแล้ว ในงานพิธีที่จัดขึ้นในเมืองหลวงของทั้ง 3 ประเทศดังกล่าว โดยที่กรุงออตตาวา แคนาดา จัดงานขึ้นเมื่อวันที่ 10 กันยายน ขณะที่ในกรุงเวลลิงตัน ประเทศนิวซีแลนด์ รวมทั้งกรุงแคนเบอร์รา ประเทศออสเตรเลีย มีการจัดงานขึ้นในวันที่ 11 กันยายน\n\nนายจัสติน ทรูโด นายกรัฐมนตรีแคนาดา และนางแมรี ไซมอน ผู้สำเร็จราชการแทนพระองค์ของสมเด็จพระราชินีนาถเอลิซาเบธที่ 2 ประจำเครือรัฐแคนาดา ได้ทำการลงนามรับรองสถานะประมุขแห่งรัฐ ของกษัตริย์ชาร์ลส์ที่ 3 หลังเสร็จสิ้นการประชุมคณะรัฐมนตรี\n\nจากนั้นได้มีการประกาศถึงการขึ้นครองราชย์ของกษัตริย์ชาร์ลส์ที่ 3 ทั้งในภาษาอังกฤษ และฝรั่งเศส ซึ่งเป็นภาษาประจำชาติของประเทศแคนาดา และจบลงด้วยคำกล่าวว่า ขอให้พระองค์ทรงพระเจริญ หลังจากนั้นมีการยิงสลุต 21 นัดเพื่อเทิดพระเกียรติ ตามด้วยการบรรเลงเพลง “ก็อต เซฟ เดอะ คิง”\n\nด้านประเทศนิวซีแลนด์ก็ได้ประกาศรับรองว่ากษัตริย์ชาร์ลส์เป็นประมุขแห่งรัฐแล้วเช่นกัน ในงานที่จัดขึ้นที่อาคารรัฐสภาในกรุงเวลลิงตัน นางจาซินดา อาร์เดิร์น นายกรัฐมนตรีนิวซีแลนด์ระบุว่า ชาวนิวซีแลนด์รับรู้ถึงการเสด็จขึ้นครองราชย์ของกษัตริย์ชาร์ลส์ที่ 3 หลังการสวรรคตของสมเด็จพระราชินีนาถเอลิซาเบธที่ 2 กษัตริย์ชาร์ลส์ทรงแสดงถึงความห่วงใยต่อประเทศนิวซีแลนด์อย่างสม่ำเสมอ และความสัมพันธ์ระหว่างนิวซีแลนด์และพระองค์เป็นความสัมพันธ์ที่มีค่าสำหรับประชาชนชาวนิวซีแลนด์\n\nเช่นเดียวกับประเทศออสเตรเลีย นายเดวิด เฮอร์ลีย์ ผู้สำเร็จราชการแทนพระองค์ของสมเด็จพระราชินีนาถเอลิซาเบธที่ 2 ประจำเครือรัฐออสเตรเลีย ประกาศถึงการขึ้นครองราชย์ของกษัตริย์ชาร์ลส์ที่ 3 จากนั้นมีการยิงปืนสลุตเพื่อเป็นเกียรติให้กับพระองค์ 21 นัด\n\nก่อนหน้านี้ นายแอนโทนี อัลบานีส นายกรัฐมนตรีออสเตรเลียกล่าวว่าจะเดินทางไปร่วมพระราชพิธีพระบรมศพของสมเด็จพระราชินีนาถเอลิซาเบธที่ 2 ที่จะมีขึ้นในเวสมินสเตอร์แอบบีย์ กรุงลอนดอน ประเทศอังกฤษ ในวันที่ 19 กันยายน นายอัลบานีสยังระบุด้วยว่า ออสเตรเลียจะอาสานำผู้นำประเทศสมาชิกหมู่เกาะแปซิฟิกทั้ง 10 ประเทศเพื่อร่วมงานพระราชพิธีพระบรมศพอีกด้วย\n\nทั้งนี้ กษัตริย์อังกฤษถือเป็นประมุขแห่งรัฐของประเทศในเครือประเทศจักรภพกว่า 14 ประเทศ อาทิ นิวซีแลนด์ ออสเตรเลีย และแคนาดา ถึงแม้ว่าบทบาทหน้าที่ส่วนใหญ่จะเป็นเพียงพิธีการเป็นเท่านั้นก็ตาม",
    "คลิปนายกฯหญิงนิวซีแลนด์ ถอนสายบัว ขณะเข้าสักการะพระบรมศพควีนอังกฤษ": "คลิปนายกฯหญิงนิวซีแลนด์ ถอนสายบัว ขณะเข้าสักการะพระบรมศพควีนอังกฤษ\n\nสื่อต่างประเทศรายงานว่า นางจาซินดา อาร์เดิร์น นายกรัฐมนตรีของนิวซีแลนด์ ซึ่งเป็นหนึ่งในผู้นำโลกคนแรกๆ จากบรรดาผู้นำประเทศทั่วโลกที่จะมาร่วมงานพระราชพิธีพระบรมศพของสมเด็จพระราชินีนาถเอลิซาเบธที่ 2 แห่งราชวงศ์อังกฤษ ได้เดินทางถึงกรุงลอนดอนและได้เข้าไปสักการะพระบรมศพของควีนเอลิซาเบธที่ 2 ณ โถงเวสต์มินสเตอร์แล้วในวันศุกร์ (16 ก.ย.) ที่ผ่านมา\n\nโดยภาพข่าวทางสถานีโทรทัศน์เผยให้เห็นนายกรัฐมนตรีหญิงของนิวซีแลนด์ผู้นี้ แต่งกายในชุดดำมีสีหน้าเคร่งขรึม ได้ถอนสายบัวแสดงความเคารพขณะเข้าสักการะพระบรมศพด้วย",
    "นิวซีแลนด์เผย GDP ไตรมาส 2 โต 1.7% ขานรับภาคบริการฟื้นตัว : อินโฟเควสท์": "สำนักงานสถิติแห่งชาตินิวซีแลนด์รายงานในวันนี้ว่า ผลิตภัณฑ์มวลรวมภายในประเทศ (GDP) ในไตรมาส 2/2565 ขยายตัว 1.7% ส่งสัญญาณว่าเศรษฐกิจเริ่มฟื้นตัวหลังจากที่ GDP หดตัวลง 0.2% ในไตรมาสแรก\n\nGDP ไตรมาส 2 ของนิวซีแลนด์ได้รับปัจจัยหนุนจากการฟื้นตัวของภาคบริการ โดยภาคบริการมีสัดส่วนสูงถึง 2 ใน 3 ของระบบเศรษฐกิจนิวซีแลนด์\n\nรูวานี รัทนายาเก ผู้จัดการอาวุโสด้านอุตสาหกรรมและการผลิตของสำนักงานสถิติแห่งชาตินิวซีแลนด์กล่าวว่า ในไตรมาส 2 ปีนี้ ภาคครัวเรือนและนักท่องเที่ยวต่างชาติมีการใช้จ่ายเพิ่มขึ้นในด้านการเดินทางและที่พักอาศัย, การรับประทานอาหารนอกบ้าน, กีฬา และกิจกรรมสันทนาการ\n\nทั้งนี้ การใช้จ่ายของนักท่องเที่ยวต่างชาติที่เพิ่มขึ้นในไตรมาส 2/2565 ได้แรงหนุนจากการที่รัฐบาลนิวซีแลนด์ผ่อนคลายข้อจำกัดด้านการเดินทาง\n\nนิวซีแลนด์กลับมาเปิดพรมแดนอย่างเต็มรูปแบบเพื่อต้อนรับนักท่องเที่ยวต่างชาติอีกครั้งตั้งแต่วันที่ 1 ส.ค. ซึ่งเป็นการเปิดพรมแดนเต็มรูปแบบครั้งแรกนับตั้งแต่เกิดการระบาดของโรคโควิด-19 โดยรัฐบาลอนุญาตให้นักท่องเที่ยวที่ต้องใช้วีซ่าและผู้ที่ถือวีซ่านักเรียนเดินทางกลับนิวซีแลนด์ได้ และอนุญาตให้เรือสำราญและเรือยอทช์จากต่างชาติจอดเทียบท่าที่ท่าเรือนิวซีแลนด์ได้เช่นกัน\n\nโดย สำนักข่าวอินโฟเควสท์ (15 ก.ย. 65)\n\nTags: GDP",
    "นิวซีแลนด์ยกเลิกมาตรการสกัดโรคระบาดเกือบทั้งหมด พร้อมอยู่ร่วมกับโควิด-19": "ทั้งนี้ นายกรัฐมนตรี จาซินดา อาร์เดิร์น แห่ง นิวซีแลนด์ แถลงข่าวในวันนี้ (12 ก.ย.) ว่า ประชาชน ไม่ต้องสวมหน้ากากอนามัย ในที่สาธารณะอีกต่อไปนับตั้งแต่ช่วงเที่ยงคืนวันนี้ ไม่ว่าจะเป็นพื้นที่ในอาคารหรือกลางแจ้ง ยกเว้นในสถานพยาบาล เช่น โรงพยาบาล และบ้านพักคนชรา นอกจากนี้ กรอบการทำงานที่ใช้สำหรับประเมินความเสี่ยงต่อการระบาดของโรค โควิด-19 ในชุมชน และข้อจำกัดอื่นๆ ที่เกี่ยวข้องจะถูกยกเลิกเช่นเดียวกัน\n\n“ถึงเวลาแล้วที่เราจะก้าวไปสู่อีกขั้นของการจัดการโรคโควิด-19 และหวนคืนสู่วิถีชีวิตปกติของเราโดยปราศจากมาตรการพิเศษต่างๆ โดยแทนที่จะปล่อยให้โควิด-19 มาควบคุมชีวิตหรืออนาคตของเรา เราต่างหากที่เป็นฝ่ายควบคุม” นางอาร์เดิน กล่าว\n\nถ้อยแถลงดังกล่าวถือเป็นการยกเลิกมาตรการรับมือโรคระบาดสำคัญของนิวซีแลนด์ หลังบังคับใช้มาเป็นระยะเวลา 2 ปีครึ่ง โดยแม้ว่ามาตรการล็อกดาวน์ และการปิดพรมแดนอันเข้มงวดของนิวซีแลนด์ช่วยจำกัดการแพร่ระบาดได้ในช่วงแรก แต่โรคโควิด-19 แพร่ระบาดอย่างรวดเร็วในปีนี้ และผู้คนจำนวนมากต่างพากันเลิกปฏิบัติตามกฎสวมหน้ากากอนามัยไปแล้ว",
    "อุบัติเหตุ เรือชนวาฬในนิวซีแลนด์ ดับแล้ว 5 คน": "เจ้าหน้าที่ประจำหน่วยงาน พิทักษ์ชายฝั่งนิวซีแลนด์ ได้รับแจ้งเรือพลิกคว่ำ บริเวณเมืองไคคอรา ริมฝั่งทางตะวันออกของเกาะใต้ ซึ่งคาดว่า เรือโดยสารลำดังกล่าว ซึ่งบรรทุกผู้โดยสารและลูกเรือรวม 11 คน ชนกับวาฬ ทำให้มีผู้เสียชีวิต 5 คน เจ้าหน้าที่สามารถให้ความช่วยเหลือได้แล้ว 6 คน โดยช่วงเกิดเหตุ คลื่นลมในทะเลสงบมาก ทำให้เจ้าหน้าที่สันนิษฐานว่าอาจมีวาฬตัวหนึ่ง พุ่งขึ้นมาจากด้านล่างของเรือแล้วชนเรือพลิกคว่ำ เพราะบริเวณดังกล่าว มีวาฬสเปิร์มหรือวาฬหัวทุยอาศัยอยู่ รวมถึงวาฬหลังค่อมด้วยทั้งนี้ เมืองไคคอรา เป็นแหล่งดูวาฬยอดนิยม เนื่องจากท้องน้ำใกล้ชายฝั่ งมีความลาดชันมากจนกลายเป็นพื้นที่น้ำลึก เปิดโอกาสให้นักท่องเที่ยวล่องเรือหรือนั่งเฮลิคอปเตอร์ดูวาฬ โลมา เต่า และสัตว์น้ำอื่น ๆ ได้อย่างใกล้ชิด",
    "นิวซีแลนด์เตรียมเปิด 'วีซ่าหมู่เกาะแปซิฟิก' หวังแก้ปัญหาขาดแคลนแรงงาน": "เวลลิงตัน, 21 ก.ย. (ซินหัว ) -- วันพุธ (21 ก.ย.) ไมเคิล วูด รัฐมนตรีว่าการกระทรวงการตรวจคนเข้าเมืองนิวซีแลนด์ เปิดเผยว่านิวซีแลนด์จะกลับมาเปิดรับการขอวีซ่าสำหรับประเทศหมู่เกาะแปซิฟิกในเร็ววันนี้ เพื่อบรรเทาปัญหาขาดแคลนแรงงานวูดกล่าวในแถลงการณ์ว่านิวซีแลนด์จะกลับมาเปิดลงทะเบียนโควตาวีซ่าสำหรับผู้อยู่อาศัยในหมู่เกาะซามัว (Samoan Quota) ตั้งแต่วันที่ 3 ต.ค. ก่อนจะเปิดลงทะเบียนสำหรับวีซ่าประเภทผู้อยู่อาศัยในหมู่เกาะแปซิฟิก (Pacific Access Category) ตั้งแต่วันที่ 5 ต.ค. โดยวีซ่าทั้งสองประเภทเป็นวีซ่าระยะยาว ซึ่งให้สิทธิ์ประชาชนจากกลุ่มประเทศในหมู่เกาะแปซิฟิกเข้ามาเป็นพลเมืองของนิวซีแลนด์วูดคาดว่าการลงทะเบียนข้างต้นจะดึงดูดผู้คนสูงสุดถึง 5,900 คน ให้เข้ามาเป็นพลเมืองตลอดระยะเวลา 2 ปีข้างหน้า ซึ่งจะช่วยลดผลกระทบขาดแคลนแรงงานทั่วโลก และผลักดันให้เศรษฐกิจของนิวซีแลนด์เติบโตขณะที่การลงทะเบียนบัตรจับฉลากเป็นพลเมืองจะดำเนินการผ่านระบบออนไลน์เป็นหลัก ซึ่งรวดเร็วและมีประสิทธิภาพกว่าขั้นตอนเดิม เนื่องจากจะเปิดให้ลงทะเบียนเพียงหนึ่งเดือน",
    "ผู้นำกีวีคาด \"นิวซีแลนด์\" จะเป็นสาธารณรัฐในวันหนึ่ง แต่ไม่ใช่เร็ววันนี้": "นางจาซินดา อาร์เดิร์น นายกรัฐมนตรีนิวซีแลนด์ เปิดเผยวานนี้ (12 ก.ย.) ว่า ประเทศนิวซีแลนด์ ซึ่งเป็นหนึ่งในประเทศเครือจักรภพ จะไม่ดำเนินการใดๆ ในการทำให้ประเทศนิวซีแลนด์เปลี่ยนสถานะเป็นสาธารณรัฐในเร็ววันนี้ หลังการสวรรคตของสมเด็จพระราชินีนาถเอลิซาเบธที่ 2\n\n\n\nอย่างไรก็ตาม นางอาร์เดิร์น คาดการณ์ว่า นิวซีแลนด์จะเป็นประเทศสาธารณรัฐในวันหนึ่งในช่วงชีวิตของเธอ และเชื่อว่า นั่นคือทิศทางที่นิวซีแลนด์จะมุ่งหน้าไป แต่วันนั้นคงไม่เกิดขึ้นในอนาคตอันใกล้ หรือจะมีการประชุมถกเถียงกันในเร็ววันนี้\n\n",
    "นิวซีแลนด์ เพิ่มการเตือนภัย 'ภูเขาไฟเทาโป' ที่เกาะเหนือ ปะทุได้ตลอดเวลา": "\n\nนักวิทยาศาสตร์จากสถาบันธรณีวิทยาและนิวเคลียร์แห่งนิวซีแลนด์ หรือจีโอเน็ต (GeoNet) หน่วยงานเตือนภัยแผ่นดินไหวของนิวซีแลนด์ เปิดเผยในวันนี้ว่า สถาบัน GeoNet ตรวจพบแผ่นดินไหวขนาดเล็กๆกว่า 700 ครั้งบริเวณใต้ทะเลสาบเทาโป(Taupo)ที่เกาะเหนือ ซึ่งเป็นทะเลสาบขนาดใหญ่ที่สุดของประเทศ พร้อมยกระดับเตือนภัยภูเขาไฟขึ้นมาที่ระดับที่ 1 จากเดิมระดับ 0 ชี้ว่า ภูเขาไฟอปะทุได้ตลอดเวลา นิวซีแลนด์มีระบบเตือนภัยภูเขาไฟทั้งหมด 5 ระดับจาก 0-6 หรือจากเสี่ยงต่ำสุดจนถึงสูงสุด\n\n\n\nจีโอเน็ต ระบุว่า ก่อนหน้านั้นบริเวณดังกล่าว เคยเกิดภูเขาไฟครั้งใหญ่ มีเถ้าถ่านพวยพุ่งสู่ท้องฟ้าสูงกว่า 100 กิโลเมตรเมื่อ 5,000 ปีก่อน หรือก่อนมนุษย์เข้าไปตั้งถิ่นฐานบนเกาะเหนือของนิวซีแลนด์ และครั้งหลังสุดที่ภูเขาไฟปะทุในบริเวณนั้นคือเมื่อ 1,800 ปีก่อน\n\n\n\nนิวซีแลนด์ตั้งอยู่บนแนวรอยเลื่อนของเปลือกโลก คือ ระหว่างแผ่นแปซิฟิก กับแผ่นออสเตรเลีย เสี่ยงเกิดการปะทุของภูเขาไฟและแผ่นดินไหว\n\n\n\nก่อนหน้านี้ ภูเขาไฟปะทุขึ้นมาบนเกาะไวท์หรือที่คนท้องถิ่นเรียกว่า เกาะวากาอารี(Whakaari)นอกชายฝั่งเกาะเหนือเมื่อวันที่ 9 ธันวาคม 2562 ทั้งเถ้าถ่านและไอน้ำร้อนพุ่งขึ้นสู่ท้องฟ้า ทางการนิวซีแลนด์ไม่แจ้งเตือนให้ประชาชนทราบล่วงหน้า มีคนเสียชีวิต 2ราย และมีผู้บาดเจ็บ 25 คน ส่วนใหญ่เป็นนักท่องเที่ยว\n\n\n\n\n\n\n\n#นิวซีแลนด์\n\n\n\n#เตือนภูเขาไฟ",
    "ปีแห่งโลกร้อน! “นิวซีแลนด์” เจอหิมะตกรับ ”ฤดูใบไม้ผลิ” ตกขาวโพลนตั้งแต่ไครส์เชิร์ตไปจนถึงเวลลิงตัน": "นิวซีแลนด์เฮอรัลด์ รายงานวันอังคาร(6 ก.ย)ว่า อุณหภูมิทั่วนิวซีแลนด์ได้ลดต่ำลงอย่างมากในเช้าวันอังคาร(6)เมื่อเกิดปรากฎการณ์อย่างน่าเหลือเชื่อเกิดหิมะตกขาวโพลนไปทั่วเมืองไครส์เชิร์ตโดยประชาชนตื่นขึ้นมาพบกับสภาพรถที่จอดอยู่ปกคลุมไปด้วยหิมะรวมทั้งสวนหลังบ้าน โดยเกาะเหนือและเกาะใต้ของนิวซีแลนด์พบกับอุณหภูมิที่ต่ำ ซึ่งที่เทาโป (Taupō )มีอุณหภูมิต่ำสุด 0 องศาเซลเซียสต่ำที่สุดบนเกาะเหนือขณะที่อุณหภูมิต่ำสุดบนเกาะใต้อยู่ที่ -5 องศาเซลเซียสทีทไวเซิล( Twizel )เดอะการ์เดียน สื่ออังกฤษชี้ว่า นิวซีแลนด์ซึ่งตั้งอยู่ในฝั่งขั้วโลกใต้และมีสภาพอากาศที่ตรงกันข้ามกับประเทศในแถบฝั่งขั้วโลกเหนือ นักอุตุนิยมวิทยานิวซีแลนด์ แดน คอร์ริแกน (Dan Corrigan) กล่าวแสดงความเห็นว่า“กันยายนยังคงเป็นเดือนที่หนาวเย็นสำหรับนิวซีแลนด์ พวกเราได้รับปรากฎการณ์ความหนาวนี้มาจากทวีปแอนตาร์กติก” และเสริมต่อว่า “เป็นอากาศที่มีต้นกำเนิดจากแอนตาร์กติก มวลอากาศหน้าหนาวทำให้เกิดหิมะตกลงในระดับต่ำที่ไครสต์เชิร์ชและดะนีดิน(Dunedin)นั้นถือเป็นการเริ่มต้นฤดูหนาวของวัน”ซึ่งบรรดาชาวเมืองดะนีดินได้ต่างโพสต์ภาพความน่ารักของความขาวโพลนของหิมะทั้งเมืองบนโซเชียลมีเดียขณะที่สื่อรายงานภาพรถราต่างลื่นไถลบนพื้นถนนที่เปียกลื่นเพราะน้ำแข็งจับตัวเดอะการ์เดียนรายงานว่า ชานเมืองรอบกรุงเวลลิงตัน 11 แห่งพบกับหิมะตกในฤดูใบไม้ผลิด้วยเช่นกันเป็นปรากฏการณ์ที่นิวซีแลนด์เพิ่งพบกับฤดูหนาวที่อบอุ่นที่สุดโดยตลอดช่วงระยะเวลา 3 เดือนที่สิ้นสุดลงเมื่อวันที่ 31 ส.คที่เพิ่งผ่านมา สถาบันวิจัยบรรยากาศและน้ำแห่งชาตินิวซีแลนด์ Niwa (National Institute of Water and Atmospheric Research )กล่าวว่ามีอุณหภูมิโดยเฉลี่ยที่ 9.8 องศาเซลเซียส",
    "นายกฯนิวซีแลนด์ร่วมประชุมสมัชชา UN หนุนความพยายามต่อต้านก่อการร้าย : อินโฟเควสท์": "นางจาซินดา อาร์เดิร์น นายกรัฐมนตรีนิวซีแลนด์จะเดินทางไปยังนครนิวยอร์กของสหรัฐในวันที่ 17 ก.ย.นี้ เพื่อเป็นตัวแทนของนิวซีแลนด์ในการประชุมสมัชชาใหญ่แห่งสหประชาชาติ (UN) โดยในโอกาสนี้นางอาร์เดิร์นเป็นเจ้าภาพร่วมในการประชุม “Christchurch Call to Action Leader’s Summit” และจะเข้าร่วมกิจกรรมส่งเสริมการค้า การลงทุน และการท่องเที่ยว\n\nรัฐบาลนิวซีแลนด์เปิดเผยว่า นางอาร์เดิร์นเน้นย้ำถึงความร่วมมือระหว่างประเทศ เพื่อรับมือกับการแพร่ระบาดของโรคโควิด-19, การเปลี่ยนแปลงสภาพภูมิอากาศ, สงครามและสถานการณ์ตึงเครียด\n\nทั้งนี้ นางอาร์เดิร์นจะเป็นเจ้าภาพการประชุม “Christchurch Call to Action Leader’s Summit” ร่วมกับประธานาธิบดีเอ็มมานูเอล มาครง ผู้นำฝรั่งเศส ในวันที่ 20 ก.ย. โดย Christchurch Call เป็นประชาคมที่ประกอบด้วยรัฐบาล ผู้ให้บริการออนไลน์ และองค์กรทางสังคมกว่า 120 แห่ง ซึ่งทำงานร่วมกันเพื่อกำจัดผู้ก่อการร้ายและเนื้อหาเกี่ยวกับลัทธิหัวรุนแรงทางออนไลน์\n\nการประชุมสุดยอดดังกล่าวมีขึ้นหลังจากผู้ก่อการร้ายโจมตีมัสยิด 2 แห่งในเมืองไครสต์เชิร์ชของนิวซีแลนด์เมื่อเดือนมี.ค. 2562\n\nเจ้าหน้าที่นิวซีแลนด์เปิดเผยว่า ในระหว่างที่นางอาร์เดิร์นพำนักอยู่ในนครนิวยอร์กนั้น เธอจะใช้โอกาสนี้เพื่อสนับสนุนกิจกรรมด้านการค้าและการส่งออกของนิวซีแลนด์ รวมถึงการพบปะกับผู้บริหารของสมาคมภาพยนตร์อเมริกาเพื่อส่งเสริมนิวซีแลนด์ให้เป็นหนึ่งในศูนย์กลางของอุตสาหกรรมภาพยนตร์\n\nโดย สำนักข่าวอินโฟเควสท์ (05 ก.ย. 65)\n\nTags: UN",
    "โปลิศเกาหลีใต้รวบแม่ใจยักษ์ ฆ่าลูก 2 คนยัดกระเป๋าที่นิวซีแลนด์": "สำนักข่าวต่างประเทศรายงานจากกรุงโซล ประเทศเกาหลีใต้ เมื่อวันที่ 15 ก.ย. ว่า สำนักงานตำรวจแห่งชาติของเกาหลีใต้ออกแถลงการณ์ เมื่อวันพฤหัสบดี เรื่องการจับกุมหญิงวัย 42 ปี เป็นชาวเกาหลีใต้ซึ่งถือสัญชาตินิวซีแลนด์ด้วย ได้ที่อพาร์ตเมนต์แห่งหนึ่ง ในเมืองอุลซาน ทางตอนใต้ของประเทศ ห่างจากกรุงโซลไปทางตะวันออกเฉียงใต้ประมาณ 307 กิโลเมตร\n\n(LEAD) Mother of two children found dead in New Zealand nabbed in South Korea https://t.co/60eKWfLspj — Yonhap News Agency (@YonhapNews) September 15, 2022\n\n\n\nทั้งนี้ พนักงานสืบสวนของเกาหลีใต้แกะรอยและเฝ้าจับตาหญิงคนดังกล่าว หลังได้รับแจ้งเบาะแสจากสำนักงานตำรวจของนิวซีแลนด์ ซึ่งพบศพของเด็ก 2 คน ในกระเป๋าเดินทางซึ่งมีบุคคลหนึ่งนำมาประมูล ในงานที่เมืองโอกแลนด์ เมื่อวันที่ 11 ส.ค. ที่ผ่านมา โดยผลการพิสูจน์ทางนิติวิทยาศาสตร์บ่งชี้ว่า เด็กสองคนเสียชีวิตเมื่อปี 2561 ขณะมีเพียงอายุ 7 ขวบ และ 10 ขวบ ทั้งคู่เป็นพี่น้องกัน\n\n\n\nขณะที่ ตำรวจสากล หรืออินเตอร์โพล ประกาศหมายแดงเพื่อติดตามตัวหญิงผู้นี้ ซึ่งเป็นมารดาของเด็กทั้งสองคน เบื้องต้นตำรวจเชื่อว่า หญิงคนดังกล่าวได้รับสัญชาตินิวซีแลนด์จากการอพยพ ส่วนสามีของเธอเสียชีวิตไปนานระยะหนึ่งแล้ว หลังล้มป่วย ด้านกระทรวงยุติธรรมของเกาหลีใต้เปิดเผยว่า รัฐบาลนิวซีแลนด์ยื่นคำร้องขอให้มีการส่งผู้ร้ายข้ามแดนแล้ว ซึ่งหากศาลพิจารณาเห็นชอบ การส่งตัวจะเกิดขึ้นภายใน 45 วัน ด้านหญิงรายนี้ยังคงยืนกรานปฏิเสธว่า เธอไม่มีส่วนเกี่ยวข้อง.\n\nเครดิตภาพ : REUTERS",
    "เกาหลีใต้จับกุมหญิงต้องสงสัย เกี่ยวพัน 2 ศพเด็กในกระเป๋าเดินทางที่นิวซีแลนด์ คาดเสียชีวิตมาแล้ว 3-4 ปี – THE STANDARD": "วันนี้ (15 กันยายน) สำนักข่าวต่างประเทศรายงานว่า เจ้าหน้าที่ตำรวจเกาหลีใต้ได้จับกุมหญิงต้องสงสัยรายหนึ่งวัยราว 40 ปี ที่เชื่อว่าอาจจะมีส่วนเกี่ยวพันกับศพเด็กจำนวน 2 ศพที่ถูกพบอยู่ในกระเป๋าเดินทางที่นิวซีแลนด์ เมื่อช่วงเดือนสิงหาคมที่ผ่านมา พร้อมตั้งข้อหาฆาตกรรม\n\nโดยทางการเกาหลีใต้เชื่อว่า หญิงชาวนิวซีแลนด์ที่เกิดที่เกาหลีใต้รายนี้ อาจจะเป็นแม่ของเด็กๆ ทั้ง 2 ราย หลังจากที่ตรวจสอบประวัติและพบว่า ที่อยู่ของเธอตอนที่อาศัยอยู่ที่นิวซีแลนด์ตรงกับบ้านหลังที่พบกระเป๋าเดินทางอยู่ในโกดังเก็บของ คาดว่าเธอได้หลบหนีไปยังเกาหลีใต้เมื่อปี 2018 หลังจากที่คร่าชีวิตลูกๆ วัย 10 ปี และ 7 ปีของเธอ ที่บ้านพักในเมืองโอ๊กแลนด์ และยัดใส่ไว้ในกระเป๋าเดินทาง ก่อนที่จะถูกพบโดยบังเอิญโดยครอบครัวครอบครัวหนึ่ง\n\nเจ้าหน้าที่ตำรวจนิวซีแลนด์เผยว่า ศพของเด็กๆ อยู่ในสภาพที่คาดว่าจะเสียชีวิตมาแล้วอย่างน้อย 3-4 ปี เบื้องต้นยังไม่ทราบถึงสาเหตุหรือแรงจูงใจใดๆ ในการก่อเหตุ ทางการเกาหลีใต้และนิวซีแลนด์กำลังประสานความร่วมมือ ตรวจสอบคดีสะเทือนขวัญที่เกิดขึ้นนี้อย่างใกล้ชิด\n\nภาพ: Stringer / YNA / Yonhap /AFP\n\nอ้างอิง:",
    "SIX60 วงดนตรีมาแรงจากนิวซีแลนด์ ปล่อยซิงเกิ้ล ‘Never Been Tonight’": "SIX60 วงดนตรีที่ใหญ่ที่สุดของนิวซีแลนด์ กับผลงานซิงเกิ้ลใหม่ล่าสุด “Never Been Tonight”ต่อจากซิงเกิ้ล “Before You Leave”การผสมผสานระหว่างดนตรีป๊อปร็อก และ เร็กเก้ พร้อมกับการเปิดตัวสตูดิโออัลบั้มที่สี่ของพวกเขา“Castle St” ที่มีกำหนดปล่อยในวันที่ 7 ตุลาคม ร่วมผลิตโดย Malayโปรดิวเซอร์ที่เคยได้รับรางวัลแกรมมี่อวอร์ดมาแล้ว (ร่วมงานกับศิลปินFrank Ocean, Lorde, John Legend)\n\n““Never Been Tonight” เป็นเพลงที่เราตื่นเต้นที่สุดในการบันทึก” นักร้องนำ Matiu Walters กล่าว “เรารู้สึกได้ถึงบรรยากาศของฤดูร้อนในนิวซีแลนด์และอากาศดีขึ้น ในที่สุดโลกก็กำลังกลับสู่สภาวะปกติ เพลง “Never Been Tonight” ยังเป็นการเฉลิมฉลองค่ำคืนที่ดีที่สุดในชีวิตของคุณและคืนที่ดีที่สุดที่จะมาถึง มันกลายเป็นเพลงที่พวกเราชอบในการซ้อมแล้ว”\n\nนักร้องนำ Matiu Walters พูดถึงอัลบั้มใหม่“Castle St” กล่าวว่า “เราตื่นเต้นมากที่จะได้แชร์เพลงใหม่และเตรียมพร้อมมากสำหรับทุกคนกับอัลบั้มใหม่นี้มันไม่ใช่เพลงประเภทที่คุณสามารถทำได้เองในห้องนอน มันจะไม่ใช่แค่เครื่องดนตรีของเราที่คุณได้ยินในเพลง แต่ทั้งหมดของเพลงมาจากเสียงประสานและปรับแต่งที่ทำขึ้นโดยวงดนตรีทั้งหมด ดังนั้น เพลงทั้งหมดนี้จะทำให้คุณได้สัมผัสถึงความยิ่งใหญ่ไกลออกไปและจิตวิญญาณของพวกเรา SIX60”",
    "ส.ส.นิวซีแลนด์รำลึกควีนสวรรคต ด้านพรรคเมารีวิจารณ์จักรวรรดินิยมอังกฤษ": "ที่ประชุมรัสฐสภานิวซีแลนด์ หนึ่งในประเทศเครือจักรภพที่ยังคงมีพระมหากษัตริย์ของสหราชอาณาจักรเป็นประมุข จัดการประชุมเพื่อยกย่องและรำลึกถึงสมเด็จพระราชินีนาถเอลิซาเบธที่ 2 แห่งสหราชอาณาจักรและเครือจักรภพ ปนกันไปกับเสียงวิจารณ์ของ ส.ส.พรรคชนกลุ่มน้อยที่ชี้ว่า ระบอบกษัตริย์อังกฤษสร้างขึ้นจากการ “ขโมยดินแดน ขโมยทรัพยากร และขโมยสมบัติ”\n\nในการเรียกประชุมสมัยพิเศษของรัฐสภานิวซีแลนด์ เพื่อให้พรรคการเมืองต่างๆ กล่าวถึงการสวรรคตของสมเด็จพระราชินีนาถเอลิซาเบธที่ 2 นั้น มีการถวายความอาลัยแด่การสวรรคตของสมเด็จพระราชินีนาถ และพระบรมวงศานุวงศ์อังกฤษ ในขณะที่ ส.ส.หลายคนได้ขึ้นพูดถึงประวัติศาสตร์ที่มีข้อผิดพลาดและความซับซ้อนของราชวงศ์อังกฤษที่มีต่อนิวซีแลนด์\n\n“ในขณะที่ผมยืนอยู่ในรัฐสภาแห่งนี้ ในฐานะตัวแทนของ เท อิวี เมารี เราต้องพูดความจริงที่ถ่องแท้ของเราเสมอ” ราวิรี ไวตีตี หัวหน้าพรรคร่วมเมารีกล่าว “จักรวรรดิอังกฤษและอำนาจของกษัตริย์ถูกสร้างขึ้นจากเวนูอา (ผืนดิน) ที่ถูกขโมย ทรัพยากรที่ถูกขโมย และ ตาอองกา (สมบัติ) ที่ถูกขโมย”\n\nไวตีตีระบุว่า พรรคเมารีได้มีพิธีการ (ตีคานกา) ที่ชัดเจนว่า ผู้ล่วงลับสมควรได้รับการไว้ทุกข์ และพระราชวงศ์ควรมีเวลาโศกเศร้าไปกับการสูญเสียของพวกพระองค์ แต่ไวตีตีชี้ว่า สมเด็จพระราชินีนาถในฐานะบุคคล ไม่สามารถแยกออกจากสถาบันที่พระองค์ทรงเป็นตัวแทนได้ “ผมเห็นหลายข้อความที่ถูกเขียนบนโซเชียลมีเดีย ความโกรธอันชอบธรรมของชนพื้นเมืองทั่วโลก ผมนำเรื่องราวเหล่านั้นมาเป็นเรื่องราวที่ผมพกติดตัวและเป็นตีคานกาของผม”\n\nนักการเมืองจากพรรคเมารีหลายคนได้ขึ้นพูด เพื่อสะท้อนภาพอารมณ์ที่ผสมปนเปกันไปของระบอบกษัตริย์ต่อนิวซีแลนด์ ในขณะที่พวกเขาถวายความอาลัยแด่สมเด็จพระราชินีนาถเอลิซาเบธที่ 2 และพระบรมวงศานุวงศ์ แต่ก็มีการทบทวนบทเรียนทางประวัติศาสตร์ที่มีความผิดพลาดเกิดขึ้น\n\nมารามา เดวิดสัน ผู้นำร่วมพรรคกรีนขึ้นกล่าวว่า สมเด็จพระราชินีนาถผู้ล่วงลับ “ทรงฉลาดและตระหนักรู้” ก่อนกล่าวต่อไปว่า “พระองค์จะไม่ทรงแปลกพระทัยเลยแม้แต่น้อย เกี่ยวกับชนชาติใด ๆ ที่ยกบทบาทของระบอบกษัตริย์จากการกดขี่ทางอำนาจต่อผู้อื่น รวมถึงที่นี่และหลายประเทศรอบๆ โลก… พระองค์ทรงรู้ว่าพระองค์ทรงเป็นส่วนหนึ่งของอะไร”\n\nสมเด็จพระราชินีนาถเอลิซาเบธที่ 2 เองก็ทรงยอมรับความผิดเหล่านี้เช่นกัน โดยในปี 2506 พระองค์ตรัสถึงสนธิสัญญาไวตางี ซึ่งรับรองสิทธิและอำนาจอธิปไตยของเมารีว่า “ยกร่างไว้อย่างไม่สมบูรณ์แบบ” และในปี 2538 พระองค์ได้ลงนามในคำขอโทษเป็นการส่วนพระองค์ต่อชาวไวกาโต\n\n“ผู้นำชาวเมารีหลายคน… ในขณะที่ถือครองแผ่นดินที่ชอบธรรมแห่งอาโรฮา (ความรัก) ก็ได้ชี้ชัดเจนเช่นกันว่า เราไม่สามารถเพิกเฉยต่อการกดขี่ต่อชาวเมารีในฐานะผู้ถือสิทธิที่จริงและต่อเนื่อง” เดวิดสันกล่าว “เราเคยชินกับความสำคัญ ในการแบกรับความสมบูรณ์แบบของชีวิตในตัวบุคคล โดยเฉพาะอย่างยิ่งเมื่อพวกเขาเสียชีวิตลง”\n\nนานาเอีย มาฮูตา รัฐมนตรีว่าการกระทรวงการต่างประเทศนิวซีแลนด์ระบุว่า สมเด็จพระเจ้าชาร์ลส์ที่ 3 ทรงเคยตรัสในที่ประชุมเครือจักรภพครังล่าสุดในรวันดา เกี่ยวกับการยอมรับความผิดพลาดในอดีต “พระองค์ทรงตั้งพระราชวินิจฉัยว่า เพื่อปลดล็อกพลังแห่งอนาคตร่วมกัน เราต้องยอมรับความผิดที่หล่อหลอมอดีตของเราด้วย พระองค์ตรัสถึงเรื่องการล่าอาณานิคม ตรัสถึงการเป็นทาส และพระองค์เข้าพระทับความท้าทายที่อยู่ตรงหน้าพระองค์” มาฮูตากล่าว “อาโอเทียอาโรอารู้ดีถึงความเสียหายอันเจ็บปวด ที่ความผิดพลาดในอดีตอาจเกิดขึ้นได้ มันเป็นวิธีที่เราเอาชนะพวกเขาที่กำหนดตัวตนของพวกเรา”\n\nนักการเมืองนิวซีแลนด์หลายคน ยังได้ระลึกถึงการสวรรคตของสมเด็จพระราชินีนาถเอลิซาเบธที่ 2 อย่างตรงไปตรงมา โดย จาซินดา อาร์เดิร์น นายกรัฐมนตรีนิวซีแลนด์ ซึ่งจะเดินทางไปยังสหราชอาณาจักรในวันนี้ (14 ก.ย.) เพื่อเข้าร่วมงานพระบรมศพสมเด็จพระราชินีนาถเอลิซาเบธที่ 2 กล่าวถึงการอุทิศพระองค์ต่อนิวซีแลนด์ของสมเด็จพระราชินีนาถ พร้อมกล่าวถึง “ความโสกเศร้าอย่างใหญ่หลวง” ของนิวซีแลนด์ พร้อมยกย่องว่าสมเด็จพระราชินีนาถเอลิซาเบธที่ 2 “ทรงเป็นแบบอย่างของความสม่ำเสมอและการบริการสาธารณะอย่างทันทีทันใด ภักดี ถ่อมตน อุทิศตน”\n\nคริสโตเฟอร์ ลุกสัน หัวหน้าฝ่ายค้านนิวซีแลนด์กล่าวว่า การสวรรคตของสมเด็จพระราชินีนาถทำให้เกิด “ความซาบซึ้งครั้งใหม่ และความกตัญญูกตเวทีต่อมรดกที่พระองค์ได้รับจากการบริการสาธารณะอย่างเสียสละอันไม่เคยปรากฏมาก่อน” ลุกสันชี้ว่า “พระชนม์ชีพของสมเด็จราชินีนาถเป็นแบบอย่างสำหรับพวกเราทุกคน พระองค์ทรงแสดงให้เห็นว่าในชีวิตสาธารณะ การดำเนินชีวิตตามค่านิยมของคุณทุกวัน และการก้าวเดินต่อไปนั้นสำคัญ ชีวิตของพระองค์ย้ำเตือนเราว่า การรับใช้นั้นสูงส่ง ทรงพลัง และมีอิทธิพล”\n\n\n\n\n\nที่มา:\n\nhttps://www.theguardian.com/world/2022/sep/14/new-zealand-mps-pay-tribute-to-queen-mixed-with-sharp-rebukes-of-colonial-past?CMP=Share_iOSApp_Other&fbclid=IwAR1iKxXQFBuZYY9xMy8Hqv3INWiAY-qYIJxHhsGD9scqqkYOpHF5OVEWjGA",
    "รร.สวนกุหลาบ รังสิต จับมือ ENZ จัดค่ายสอนโค้ดดิ้ง": "วันเสาร์ ที่ 03 กันยายน พ.ศ. 2565, 16.05 น.\n\nรร.สวนกุหลาบ รังสิต จับมือ ENZ จัดค่ายสอนโค้ดดิ้ง\n\nโรงเรียนสวนกุหลาบวิทยาลัย รังสิต ร่วมกับ หน่วยงานการศึกษานิวซีแลนด์ (Education New Zealand; ENZ) สถานทูตนิวซีแลนด์ ประจำประเทศไทย และ Code Avengers ซึ่งเป็นบริษัทเทคโนโลยีการศึกษาออนไลน์ระดับโลกที่ตั้งอยู่ในประเทศนิวซีแลนด์ จัดกิจกรรมค่ายพัฒนาทักษะโค้ดดิ้งนิวซีแลนด์-เอเชียเทค ประจำปี 2022 (2022 #NZASIATECH CODE CAMP) ส่งเสริมให้เยาวชนไทยคิดอย่างเป็นระบบ และพัฒนาทักษะการใช้เทคโนโลยีดิจิทัล ร่วมกับนักเรียนจากนิวซีแลนด์ และนักเรียนจากทวีปเอเชียอีก 7 ประเทศ\n\nโดยเมื่อเร็วๆ นี้ นายเบน เบอโรวส์ (Mr.Ben Burrowes) ผู้อำนวยการประจำภูมิภาคเอเชีย ENZ ได้มอบใบประกาศเกียรติคุณให้กับน้องๆตัวแทนจากโรงเรียนสวนกุหลาบวิทยาลัย รังสิต ที่ผ่านการอบรม โดยมี นายชาลี วัฒนเขจร ผู้อำนวยการโรงเรียนสวนกุหลาบ รังสิต ร่วมด้วยคณาจารย์ และ นางสาวช่อทิพย์ ประมูลผล ผู้อำนวยการ ประจำประเทศไทย หน่วยงานการศึกษานิวซีแลนด์ สถานทูตนิวซีแลนด์ ประจำประเทศไทย ร่วมแสดงความยินดี ณ โรงเรียนสวนกุหลาบวิทยาลัย รังสิต\n\nนางสาวช่อทิพย์ ประมูลผล ผู้อำนวยการ ประจำประเทศไทยและฟิลิปปินส์ หน่วยงานการศึกษานิวซีแลนด์ สถานทูตนิวซีแลนด์ ประจำประเทศไทย เปิดเผยว่า ค่ายพัฒนาทักษะโค้ดดิ้งนิวซีแลนด์-เอเชียเทค ประจำปี 2022 ได้รับความร่วมมือเป็นอย่างดีจากผู้บริหาร ครูและนักเรียนจากโรงเรียนสวนกุหลาบวิทยาลัย รังสิต โดยมีวัตถุประสงค์เพื่อส่งเสริมนักเรียนและเยาวชนไทยให้มีทักษะในการคิดอย่างเป็นระบบแบบแผน การวิเคราะห์ ส่งเสริมความคิดสร้างสรรค์ และพัฒนาทักษะการใช้เทคโนโลยีดิจิทัล ผ่านประสบการณ์แลกเปลี่ยนวัฒนธรรม และการทำงานร่วมกับนักเรียนต่างชาติผ่านการเข้าร่วมกิจกรรมในรูปแบบออนไลน์ การเรียนรู้การเขียนโปรแกรมโค้ดดิ้ง และประกวดการสร้างเว็บไซต์ภายใต้คอนเซ็บต์ “เป้าหมายการพัฒนาอย่างยั่งยืนด้านสิ่งแวดล้อม - วิเคราะห์โจทย์ว่าความยั่งยืนด้านสิ่งแวดล้อมรวมอยู่ในการท่องเที่ยวในประเทศของคุณอย่างไร?” ร่วมกับนักเรียนมัธยมศึกษาจากประเทศนิวซีแลนด์ และจากอีก 7 ประเทศในทวีปเอเชียที่เข้าร่วมกิจกรรม ได้แก่ มาเลเซีย ฟิลิปปินส์ เวียดนาม อินโดนีเซีย ญี่ปุ่น และเกาหลีใต้ รวมทั้งหมด 8 ประเทศ\n\nกิจกรรมค่ายพัฒนาทักษะโค้ดดิ้งนิวซีแลนด์-เอเชียเทค ประจำปี 2022 นี้ ได้นำนักเรียนระดับมัธยมปลายจาก 8 ประเทศ แบ่งเป็น 8 ทีม (ตามประเทศ) แต่ละทีมมีสมาชิก 6 คน สำหรับประเทศไทย เป็นน้องๆระดับมัธยมปลายจากโรงเรียนสวนกุหลาบวิทยาลัย รังสิต มาเข้าร่วมทำกิจกรรมในแคมป์สอนโค้ดดิ้ง แบบเสมือนจริง อาทิ ฝึกฝนการสร้างทีมเวิร์ค, เรียนภาษาอังกฤษ, การเขียนโค้ด HTML และสร้างเว็บไซต์ โดยนักเรียนจะต้องฝึกการเขียนโค้ดสร้างเว็บไซต์ส่งเสริมการท่องเที่ยวอย่างยั่งยืนของประเทศตนเองและนำเสนอต่อหน้าคณะกรรมการผู้เชี่ยวชาญด้านต่างๆ ภายใต้คอนเซ็ปต์ “Sustainable Tourism” หรือ “การท่องเที่ยวอย่างยั่งยืน” และแลกเปลี่ยนวัฒนธรรมระหว่างประเทศผ่านระบบออนไลน์แบบเสมือนจริง โดยนักเรียนทุกคนที่เข้าร่วมกิจกรรมครั้งนี้จะได้รับรางวัลพิเศษเป็นสิทธิ์เข้าใช้โปรแกรมโค้ดดิ้งบนเว็บไซต์ของ “Code Avengers” เป็นระยะเวลานาน 1 ปีเต็ม อันเป็นส่วนหนึ่งของการเสริมสร้างความสามารถทางดิจิทัลที่ยั่งยืนสำหรับนักเรียนและคนหนุ่มสาว รวมทั้งเชื่อมโยงช่องว่างทางดิจิทัลของกันและกัน\n\nนายเบน เบอโรวส์ ผู้อำนวยการประจำภูมิภาคเอเชีย ENZ กล่าวว่า “หลังจากประเทศนิวซีแลนด์ปิดพรมแดนเข้าออกนอกประเทศมากกว่า 2 ปี เนื่องจากสถานการณ์โรคระบาดใหญ่ทั่วโลก ตอนนี้ถึงเวลาอันควรแล้วที่จะส่งเสริมและผลักดันให้เด็ก ๆ ได้มีโอกาสมีปฏิสัมพันธ์ข้ามวัฒนธรรมและเชื่อมโยงกับคนทั่วโลก โดยกิจกรรมที่จัดขึ้นครั้งนี้ เพื่อเตรียมความพร้อมให้กับนักเรียนได้เติบโตเป็นพลเมืองโลกที่มีคุณภาพ และส่งเสริมให้นักเรียนรวบรวมข้อมูลเกี่ยวกับประเทศตัวเอง แล้วประยุกต์นำมาเขียนเป็นโค้ดทำเว็บไซต์นำเสนอการท่องเที่ยวอย่างยั่งยืนให้กับประเทศตัวเอง อีกทั้ง ยังช่วยพัฒนาทักษะด้านมนุษยสัมพันธ์ข้ามวัฒนธรรมของนักเรียนแต่ละชาติอีกด้วย”\n\nสำหรับน้องๆจากโรงเรียนสวนกุหลาบวิทยาลัย รังสิต ที่เข้าร่วมกิจกรรมครั้งนี้ ได้ร่วมบอกเล่าความรู้สึกและประสบการณ์ เริ่มจากน้องเล็กสุด ด.ช.กิตติพงศ์ อนันตภูมิ (โอม) เรียนมัธยมศึกษาปีที่ 2 บอกว่า ประสบการณ์ที่ได้รับจากการเข้าร่วมโครงการ ทำให้ข้าใจเรื่อง code มากขึ้นครับ และได้ความรู้มากขึ้นกว่าเดิมเยอะเลยครับ อย่างเช่นเรื่องการเขียนประโยคออกแบบเว็บไซด์ต่างๆครับ แล้วได้ประสบการณ์ในการนำเสนอ รวมถึงได้ฝึกการทำงานเป็นทีมและการนำเสนองานกับคนต่างชาติด้วยครับ\n\nด.ช.ธนพนธ์ มหาพรรณ (ปุ้น) เรียนมัธยมศึกษาปีที่ 3 การเข้าร่วมกิจกรรมครั้งนี้ได้รับความรู้ในการเขียนเว็บไซต์ ได้ทำงานเป็นกลุ่มกับพี่ๆเพื่อนๆ ได้รู้จักพูดภาษาอังกฤษกับคนต่างชาติ\n\nนายณัฐภูมิ กิจจานุกิจ (ปัง) เรียนมัธยมศึกษาปีที่ 4 บอกเล่าถึงความรู้สึกที่ได้เข้าร่วมโครงการ ผมว่าก็สนุกดีนะครับ ได้เจอและพูดคุยกับน้องๆในทีม และเจอกับผู้คนประเทศอื่นๆ ได้เรียนเรื่องการเขียนโค้ดด้วย เรื่องการเขียนโค้ดนั้นผมเคยมองว่ามัน \"นี้มันอะไรนิ! ดูยากจัง\" แต่พอทำๆไปก็เริ่มรู้สึกสนุกและเข้าใจมันเหมือนกัน\n\nขณะที่ นายณัฐพงศ์ กิจจานุกิจ (ปิง) เรียนมัธยมศึกษาปีที่ 4 บอกว่า โดยรวมรู้สึกตื่นเต้นเนื่องจากเป็นประสบการณ์ใหม่ ผมก็รู้สึกแปลกใจเล็กน้อยที่เว็บไซต์ที่ใช้กันอยู่บ่อยๆ มันทำกันอย่างนี้นี่เอง นอกจากนั้นก็ได้ทำกิจกรรมกับคนต่างชาติแล้วสนุกมากๆเลยครับ\n\nหน่วยการศึกษานิวซีแลนด์ (Education New Zealand; ENZ) เป็นหน่วยงานรัฐบาลนิวซีแลนด์ ที่รับผิดชอบด้านการสร้างประสบการณ์การศึกษาของนิวซีแลนด์ให้เป็นที่รู้จักทั่วโลก ส่งเสริมการศึกษาให้นักเรียนได้คิดวิเคราะห์ แก้ปัญหา และเกิดการเรียนรู้ตลอดชีวิต ซึ่งจะช่วยให้พวกเขาประสบความสำเร็จในการทำงานและเติบโตเป็นพลเมืองโลกที่มีคุณภาพ โดยในปี 2019 ระบบการศึกษาของนิวซีแลนด์ถูกจัดอยู่ในอันดับ 1 การศึกษาเพื่อเตรียมความพร้อมนักเรียนสู่อนาคตจากประเทศที่พูดภาษาอังกฤษเป็นภาษาหลัก และติดอันดับ 3 ประเทศที่มีนโยบายด้านการศึกษา ระบบการเรียนการสอน สิ่งแวดล้อม และสภาพแวดล้อมทางเศรษฐกิจและสังคมของประเทศดีที่สุด (จากทั้งหมด 50 ประเทศ) จากผลการสำรวจล่าสุดของ The Economist Intelligence Unit\n\nส่งข่าวได้ที่ email : saowaporn12345@gmail.com , saowaporn@hotmail.com และ bat_mamsao@yahoo.com",
    "'เบสท์-ไบรท์' จบที่5ร่วม, นิวซีแลนด์ ชิง ออสเตรเลีย ชายหาดเอเชีย": "\"เบสท์-ไบรท์\" คู่หูสาวไทย จบอันดับ 5 ร่วม ด้านคู่นิวซีแลนด์ เข้าชิงครั้งแรกดวลกับ คู่เหรียญเงินโอลิมปิกเกมส์ ศึกชายหาดชิงแชมป์เอเชีย ที่ร้อยเอ็ด\n\nการแข่งขัน \"ยูโร่เค้ก\" วอลเลย์บอลชายหาดหญิง \"เอสโคล่า\" ชิงชนะเลิศแห่งเอเชีย 2022 ณ สนามวอลเลย์บอลชายหาดโรงเรียนเทศบาลหนองหญ้าม้า จ.ร้อยเอ็ด วันที่ 16 กันยายน 2565 เป็นการแข่งขันในวันที่สาม และผลการแข่งขันมีดังนี้\n\nช่วงเช้าเป็นเกมในรอบก่อนรองชนะเลิศ \"เบสท์-ไบรท์\" วรพีรชยากร ก้องภพศรุตาวดี / ธาราวดี นาราพรลภัส ที่เป็นทีมที่เหลือจากไทยเพียงหนึ่งเดียว รวมถึงเป็นแชมป์เก่าของการแข่งขัน ลงสนามพบกับ อลิซ เซแมนน์ / ชอนนา พอลลีย์ จากนิวซีแลนด์ 1\n\nและเกมนี้ สาวไทย ออกตัวได้ไม่ดี พ่ายไปก่อนในเซตแรก 16-21 ในเซตสอง เกมของคู่หูสาวไทย ยังเป็นรอง ทว่ามาไล่ตามตีเสมอในช่วงท้าย และได้เล่นแต้มดิวซ์ แต่ทว่าสุดท้าย เซแมนน์ / พอลลีย์ เป็นฝ่ายที่ได้เปรียบตลอด ก่อนที่จะเอาชนะไปได้ 24-22\n\nสรุป วรพีรชยากร / ธาราวดี พ่ายคู่ นิวซีแลนด์ 0-2 เซต 16-21, 22-24 ไม่ผ่านเข้ารอบรองชนะเลิศ และจบการแข่งขันในอันดับที่ 5 ร่วม\n\nส่วนในช่วงบ่าย เป็นเกมในรอบรองชนะเลิศ อลิซ เซแมนน์ / ชอนนา พอลลีย์ (นิวซีแลนด์ 1) ผ่านเข้าไปลุ้นแชมป์ด้วยการเอาชนะ หลิน เหมยเหมย / เซีย ซินอี้ จากจีน 1 ไปได้อย่างสนุก 2-0 เซต 21-19, 21-15 อีกทั้งยังเป็นครั้งแรก ที่ทีมจาก นิวซีแลนด์ ผ่านเข้ารอบชิงชนะเลิศ\n\nส่วนอีกคู่ มาเรียเฟ อาร์ตาโช เดล โซลาร์ / ทาลิกัว แคลนซี จากออสเตรเลีย 1 คู่เจ้าของเหรียญเงินโอลิมปิกเกมส์ 2021 ลงพบ อิชิอิ มิกิ / มิโซเอะ ซายากะ จากญี่ปุ่น 1 รองแชมป์เก่า และนัดนี้ คู่หูออสเตรเลีย เอาชนะไปได้อย่างสนุก 2-0 เซต 29-27, 21-16\n\nสรุปผลทุกคู่\n\nช่วงเช้า\n\nรอบก่อนรองชนะเลิศ\n\nอลิซ เซแมนน์ / ชอนนา พอลลีย์ (นิวซีแลนด์ 1) ชนะ วรพีรชยากร ก้องภพศรุตาวดี / ธาราวดี นาราพรลภัส (ไทย 1) 2-0 เซต 21-16, 24-22\n\nมาเรียเฟ อาร์ตาโช เดล โซลาร์ / ทาลิกัว แคลนซี (ออสเตรเลีย 1) ชนะ ฮาเซกาวะ อากิโกะ / ซากากูจิ ยูริกะ (ญี่ปุ่น 2) 2-0 เซต 21-15, 21-11\n\nหลิน เหมยเหมย / เซีย ซินอี้ (จีน 1) ชนะ เจิ้ง จินจิน / หวัง ซินซิน (จีน 2) 2-0 เซต 21-17, 21-19\n\nอิชิอิ มิกิ / มิโซเอะ ซายากะ (ญี่ปุ่น 1) ชนะ นิโคล แลร์ด / ฟีบี เบลล์ (ออสเตรเลีย 2) 2-0 เซต 21-17, 21-18\n\nช่วงบ่าย\n\nรอบรองชนะเลิศ\n\nอลิซ เซแมนน์ / ชอนนา พอลลีย์ (นิวซีแลนด์ 1) ชนะ หลิน เหมยเหมย / เซีย ซินอี้ (จีน 1) 2-0 เซต 21-19, 21-15\n\nมาเรียเฟ อาร์ตาโช เดล โซลาร์ / ทาลิกัว แคลนซี (ออสเตรเลีย 1) ชนะ อิชิอิ มิกิ / มิโซเอะ ซายากะ (ญี่ปุ่น 1) 2-0 เซต 29-27, 21-16\n\nโปรแกรมนัดต่อไป\n\nวันที่ 17 กันยายน 2565\n\nรอบชิงอันดับ 3\n\n15.00 น. หลิน เหมยเหมย / เซีย ซินอี้ (จีน 1) พบ อิชิอิ มิกิ / มิโซเอะ ซายากะ (ญี่ปุ่น 1)\n\nรอบชิงชนะเลิศ\n\n16.00 น. อลิซ เซแมนน์ / ชอนนา พอลลีย์ (นิวซีแลนด์ 1) พบ มาเรียเฟ อาร์ตาโช เดล โซลาร์ / ทาลิกัว แคลนซี (ออสเตรเลีย 1)\n\nติดตามชมการถ่ายทอดสดได้ทางหน้าจอ PPTV HD หมายเลข 36 และทางออนไลน์ www.pptvhd36.com และ YouTube : PPTV HD 36",
    "นักกอล์ฟจาก “นิวซีแลนด์-ออสเตรเลีย-ญี่ปุ่น” คว้าแชมป์กอล์ฟ “Asia Long Drive Championship 2022” ครั้งแรกในประเทศไทย ที่ภูเก็ต": "ศูนย์ข่าวภูเก็ต -\n\nวันนี้ (18 ก.ย.) ที่หลุมที่ 11 สนามกอล์ฟลากูน่าภูเก็ต อ.ถลาง จ.ภูเก็ต ได้มีการแข่งขันกอล์ฟตีไกลระดับเอเชีย ในรอบรองชนะเลิศ และรอบชิงชนะเลิศ รายการ “Asia Long Drive Championship 2022” ซึ่งเป็นการจัดขึ้นครั้งแรกในประเทศไทย ที่จังหวัดภูเก็ต โดยบริษัท Just Play Asia Sport Management, secetory of asia long drive association และ international relation of Asia long drive association ร่วมกันจัดขึ้น ตั้งแต่วันที่ 16 ก.ย.ที่ผ่านมา ณ สนามกอล์ฟลากูน่าภูเก็ต อ.ถลาง โดยมีนักกอล์ฟจากประเทศต่างๆ เข้าร่วมการแข่งขัน เช่น ญี่ปุ่น เกาหลี ไทย จีน มาเลเซีย นิวซีแลนด์ ออสเตรเลีย และอีกหลายประเทศ รวมทั้งหมด 60 คน แบ่งเป็นการแข่งขันในระดับ Open Division, Women’s Division และระดับ Master Division ชิงเงินรางวัลรวม 35,000 เหรียญสหรัฐอเมริกา ซึ่งเป็นเงินรางวัลที่สูงที่สุด และผู้ที่ชนะในการแข่งขันแต่ละรุ่นจะได้เข้าร่วมการแข่งขันกอล์ฟตีไกลระดับโลกด้วยโดยมีนายธรรมวรรธ วงศ์เจริญยศ นายกสมาคมกีฬาแห่งจังหวัดภูเก็ต Mr.souhaib mishmish board director international relation of Asia long drive association และตัวแทนจากลากูน่าภูเก็ต ร่วมแสดงความยินดีและมอบรางวัลให้นักกอล์ฟทั้ง 3 ท่าน",
    "Asia Album : 'ซากุระ' ผลิดอกชมพูงดงามในนิวซีแลนด์": "ไครสต์เชิร์ช, 18 ก.ย. (ซินหัว) -- บรรยากาศผู้คนเดิน วิ่ง และปั่นจักรยานท่ามกลางดอกซากุระสีชมพูระเรื่อที่เข้าสู่ช่วงเบ่งบานเต็มที่ของปี เกิดเป็นทัศนียภาพสวยงามสบายตาในสวนสาธารณะแฮกลีย์ เมืองไครสต์เชิร์ชของนิวซีแลนด์",
    "การวิเคราะห์ทางเทคนิคดอลลาร์นิวซีแลนด์: NZD/JPY, NZD/USD อัตรา Outlook": "แนวโน้มดอลลาร์นิวซีแลนด์:\n\nจุดอ่อนทางเทคนิคกำลังรวมตัวกันท่ามกลาง NZD-crosses ที่สำคัญ\n\nอัตรา NZD/JPY ได้กลับรายการการฝ่าวงล้อมรั้น ในขณะที่อัตรา NZD/USD ได้สร้างระดับต่ำสุดในรอบปีครั้งใหม่ก่อนการประชุมเฟดในเดือนกันยายน\n\nอย่างไรก็ตาม ตามที่ ดัชนีความเชื่อมั่นของลูกค้า IG ดอลลาร์นิวซีแลนด์มีอคติแบบผสมในระยะใกล้\n\nแนะนำโดยคริสโตเฟอร์ เวคคิโอ, CFA รับโอกาสในการซื้อขายสูงสุดฟรีของคุณ พยากรณ์\n\nการเสื่อมสภาพยังคงดำเนินต่อไป\n\nราคาสินค้าโภคภัณฑ์ที่ปรับตัวลดลงส่งผลให้เงื่อนไขการค้าของนิวซีแลนด์ถดถอยในช่วงไม่กี่สัปดาห์ที่ผ่านมา ส่งผลให้ค่าเงินดอลลาร์นิวซีแลนด์ปรับตัวสูงขึ้น เมื่อรวมกับน้ำเสียงที่ไม่เสี่ยงโดยทั่วไปที่แทรกซึมตลาดการเงินโลก สกุลเงินสินค้าโภคภัณฑ์ที่ให้ผลตอบแทนสูงได้ประสบปัญหาเนื่องจากปฏิทินได้ผ่านเข้าสู่กลางเดือนกันยายน กับฉากหลังของ แนวโน้มฤดูกาลที่อ่อนแอในช่วงไม่กี่ปีที่ผ่านมาดอลลาร์นิวซีแลนด์อยู่ในจุดที่ไม่มั่นคงก่อนการประชุมเฟดในเดือนกันยายน\n\nการวิเคราะห์ทางเทคนิคอัตรา NZD/JPY: แผนภูมิรายวัน (กันยายน 2564 ถึงกันยายน 2565) (แผนภูมิ 1)\n\nอัตรา NZD/JPY พยายามฝ่าวงล้อมจากรูปแบบความต่อเนื่องของตลาดกระทิงสองรูปแบบ – ช่วงที่ก่อตัวตั้งแต่ต้นเดือนมิถุนายน และสามเหลี่ยมสมมาตรที่เริ่มขึ้นในต้นเดือนเมษายน – ดูเหมือนจะล้มเหลว โมเมนตัมเป็นขาลง อัตรา NZD/JPY อยู่ต่ำกว่าซองจดหมายรายวัน 5-, 8-, 13- และ 21-EMA ซึ่งอยู่ในลำดับขาลง MACD รายวันมีแนวโน้มลดลงเมื่อใกล้จะข้ามเส้นสัญญาณ ขณะที่ Slow Stochastics รายวันใกล้จะเคลื่อนเข้าสู่เขตขายมากเกินไป การกลับเข้าสู่การรวมกลุ่มทำให้เกิดความคาดหวังว่าทั้งคู่จะกลับมาสนับสนุน: สำหรับสามเหลี่ยมที่เข้าใกล้ 84.00; สำหรับช่วงแนวรับอยู่ใกล้ 83.00 น.\n\nการวิเคราะห์ทางเทคนิคอัตรา NZD/USD: แผนภูมิรายวัน (กันยายน 2564 ถึงกันยายน 2565) (แผนภูมิ 2)\n\nในช่วงปลายเดือนสิงหาคม ว่า “การเคลื่อนไหวเหนือจุดบรรจบของ Fibonacci retracements (61.8% ของ 2020 ต่ำ/2021 สูงที่ 0.6231 และ 23.6% ของ 2014 high/2020 ต่ำสุดที่ 0.6264) ควบคู่ไปกับผลตอบแทนเหนือ 21-EMA รายวัน (ค่าเฉลี่ยเคลื่อนที่หนึ่งเดือน) จะให้เครดิตกับด้านล่างระยะสั้นที่มีการพัฒนา” สิ่งนี้ไม่เคยเกิดขึ้น ในทางกลับกัน อัตรา NZD/USD ลดลงอย่างต่อเนื่อง และวันนี้ก็สร้างระดับต่ำสุดรายเดือนและรายปีใหม่ หลังจากทะลุแนวรับ 76.4% ของระดับต่ำสุดในปี 2020/2021 แล้ว แนวรับระดับถัดไปก็มาถึงจุดต่ำสุดในเดือนเมษายน 2020 ที่ 0.5843\n\nดัชนีความเชื่อมั่นลูกค้า IG: การคาดการณ์อัตรา NZD/USD (20 กันยายน 2565) (แผนภูมิ 3)\n\nNZD/USD: ข้อมูลผู้ค้าปลีกแสดง 72.03% ของผู้ค้าที่ซื้อสุทธิโดยมีอัตราส่วนของผู้ค้าที่ยาวถึงสั้นที่ 2.58 ต่อ 1 จำนวนผู้ค้าสุทธิที่ยาวกว่าเมื่อวาน 5.63% และเพิ่มขึ้น 30.03% จากสัปดาห์ที่แล้ว ในขณะที่จำนวนเทรดเดอร์ net-short ต่ำกว่าเมื่อวาน 5.56% และเพิ่มขึ้น 45.71% จากสัปดาห์ที่แล้ว\n\nโดยปกติแล้ว เราจะใช้มุมมองที่ตรงกันข้ามกับความเชื่อมั่นของฝูงชน และข้อเท็จจริงที่เทรดเดอร์มีสถานะ Long สุทธิ บ่งชี้ว่าราคา NZD/USD อาจลดลงอย่างต่อเนื่อง\n\nการวางตำแหน่งยาวสุทธิมากกว่าเมื่อวานแต่ยาวสุทธิน้อยกว่าจากสัปดาห์ที่แล้ว การรวมกันของความเชื่อมั่นในปัจจุบันและการเปลี่ยนแปลงล่าสุดทำให้เรามีอคติในการซื้อขาย NZD/USD ที่หลากหลายยิ่งขึ้น\n\nซื้อขายอย่างชาญฉลาด – ลงทะเบียนเพื่อรับจดหมายข่าว DailyFX รับคำวิจารณ์ตลาดที่ทันท่วงทีและน่าสนใจจากทีม DailyFX สมัครรับจดหมายข่าว\n\n— เขียนโดย Christopher Vecchio, CFA, Senior Strategist",
    "สถาปนา \"สมเด็จพระเจ้าชาร์ลส์ที่ 3\" เป็นพระประมุขแห่งนิวซีแลนด์-ออสเตรเลีย": "สมเด็จพระเจ้าชาร์ลส์ที่ 3 พระมหากษัตริย์แห่งสหราชอาณาจักร ทรงได้รับการสถาปนาเป็นพระประมุขแห่งนิวซีแลนด์และออสเตรเลีย หลังจากเสร็จสิ้นพระราชพิธีเสด็จขึ้นครองราชย์\n\nเมื่อวันที่ 10 ก.ย.2565 สำนักข่าวต่างประเทศ รายงานว่า ผู้สำเร็จราชการนิวซีแลนด์ ประกาศว่า สมเด็จพระเจ้าชาร์ลส์ที่ 3 เสด็จขึ้นครองราชย์เป็นพระมหากษัตริย์แห่งสหราชอาณาจักร และพระประมุขแห่งนิวซีแลนด์อย่างเป็นทางการ โดยกองทหารราบนิวซีแลนด์ยิงสลุต 21 นัด บริเวณพอยท์ เจอร์นิงแฮม ในกรุงเวลลิงตัน\n\nขณะที่ออสเตรเลีย จัดพิธีดังกล่าวที่อาคารรัฐสภาในกรุงแคนเบอร์ราและรัฐต่างๆ ทั่วประเทศ\n\nแม้การสวรรคตของสมเด็จพระราชินีนาถเอลิซาเบธที่ 2 จะส่งผลให้ตำแหน่งประมุขแห่งสหราชอาณาจักรและเครือจักรภพถูกส่งต่อให้สมเด็จพระเจ้าชาร์ลส์ที่ 3 ทันที แต่พระราชพิธีประกาศขึ้นครองราชย์ ถือเป็นการยืนยันบทบาทของพระมหากษัตริย์พระองค์ใหม่อย่างเป็นทางการ\n\nสมเด็จพระเจ้าชาร์ลส์ที่ 3 พระมหากษัตริย์แห่งสหราชอาณาจักร เป็นพระประมุขของประเทศในเครือจักรภพอีก 14 ประเทศ รวมทั้งออสเตรเลีย นิวซีแลนด์และแคนาดา\n\nที่มา : Reuters, AP\n\nอ่านข่าวอื่นๆ\n\n\"พระเจ้าชาร์ลส์ที่ 3\" กษัตริย์พระองค์ใหม่แห่งอังกฤษ\n\nพระราชดำรัสแรก \"พระเจ้าชาร์ลส์ที่ 3\" กษัตริย์พระองค์ใหม่แห่งอังกฤษ\n\n\"เจ้าชายวิลเลียม-เจ้าชายแฮร์รี\" พร้อมพระชายา ทักทายพสกนิกรร่วมกัน",
    "ร้านเนื้อสัตว์นิวซีแลนด์ ขายไส้กรอกพระเจ้าชาร์ลสที่ 3 ตามอาการนิ้วพระหัตถ์บวม": "ร้านขายเนื้อสัตว์ชื่อ เอวอนส์ บุตเชอรี ในเมืองออกแลนด์ ประเทศนิวซีแลนด์ วางขายผลิตภัณฑ์ใหม่ชือ ไส้กรอกนิ้วพระหัตถ์สมเด็จพระเจ้าชาร์ลส เพื่อฉลองการขึ้นครองราชย์ของกษัตริย์พระองค์ใหม่ของสหราชอาณาจักร ที่ทรงเป็นพระประมุขของนิวซีแลนด์ด้วย\n\nไส้กรอกแบบใหม่ของร้านขายเนื้อสัตว์ร้านนี้อ้างอิงมาจากอาการนิ้วพระหัตถ์บวมของสมเด็จพระราชาธิบดีชาร์ลสที่ 3 ที่หลายคนสังเกตเห็นได้จากรูปภาพที่มีการเผยแพร่ผ่านโซเชียลมีเดีย\n\nอาการนี้ทรงเป็นมาหลายปีแล้ว ซึ่งเกิดได้จากปัญหาสุขภาพหลายสาเหตุ หนึ่งในนั้น คือ อายุที่มากขึ้น\n\nขณะเสด็จพระราชดำเนินเยือนประเทศออสเตรเลียเมื่อปี 2555 พระองค์ยังทรงกล่าวถึงนิ้วพระหัตถ์ของพระองค์ว่าบวมจนมีลักษณะคล้ายไส้กรอก\n\nส่วนเมื่องานฉลองสิริราชสมบัติครบ 70 ปี ของสมเด็จพระราชินีนาถเอลิซาเบธที่ 2 เมื่อเดือน ก.พ. ที่ผ่านมา ก็พบว่านิ้วพระหัตถ์ของสมเด็จพระราชาธิบดีชาร์ลสที่ 3 บวมอีกครั้ง\n\nDaniel LEAL / AFPสมเด็จพระราชาธิบดีชาร์ลสที่ 3 (ซ้าย) ขณะยังทรงเป็นเจ้าฟ้าชายมกุฎราชกุมาร ทรงยืนอยู่ข้างพระราชชนนี สมเด็จพระบรมราชินีนาถเอลิซาเบธที่ 2 ในงานฉลองสิริราชสมบัติครบ 70 ปี ณ กรุงลอนดอน สหราชอาณาจักร เมื่อวันที่ 6 ก.พ. 2565\n\nส่วนภาพในช่วงหลายวันที่ผ่านมา หลังจากการเสด็จสู่สวรรคาลัยของสมเด็จพระบรมราชินีนาถเอลิซาเบธที่ 2 ไม่พบว่าสมเด็จพระราชาธิบดีชาร์ลสที่ 3 ทรงมีอาการนิ้วพระหัตถ์บวมแล้ว\n\nLiam McBurney / POOL / AFP",
    "ชัชชาติ-ทวิดา ต้อนรับทูตนิวซีแลนด์ หารือรายละเอียดพัฒนากรุงเทพฯ": "ชัชชาติ-ทวิดา ต้อนรับทูตนิวซีแลนด์ หารือรายละเอียดพัฒนากรุงเทพฯ\n\nเมื่อวันที่ 9 กันยายนที่ผ่านมา ที่ศาลาว่าการกรุงเทพมหานคร (เสาชิงช้า) เขตพระนคร นายชัชชาติ สิทธิพันธุ์ ผู้ว่าราชการกรุงเทพมหานคร ให้การต้อนรับนายโจนาธาน เดล คิงส์ (HE. Mr.Jonathan Dale Kings) เอกอัครราชทูตนิวซีแลนด์ประจำประเทศไทย และนางสาวเมลิสซา เฮย์ดอน-คลาร์ก (Ms.Melissa Haydon-Clarke) อุปทูตและรองหัวหน้าคณะผู้แทนทางการทูต เข้าเยี่ยมคารวะเพื่อหารือเกี่ยวกับแผนของผู้ว่าราชการกรุงเทพมหานครสำหรับการพัฒนากรุงเทพฯ\n\nในการนี้ ผู้ว่าราชการกรุงเทพมหานครมอบกุญแจเมืองจำลองเป็นของที่ระลึก โดยมี ผศ.ดร.ทวิดา กมลเวชช รองผู้ว่าราชการกรุงเทพมหานคร และผู้แทนสำนักยุทธศาสตร์และประเมินผล ร่วมให้การต้อนรับ",
    "เซแมนน์-พอลลีย์ จากนิวซีแลนด์ คว้าแชมป์ชายหาดเอเชียสมัยแรก": "คู่สาวจากนิวซีแลนด์ ที่เข้ามาชิงครั้งแรก คว้าแชมป์ไปครองได้สำเร็จด้วยการเอาชนะ ทีมแกร่งจากออสเตาเลีย ศึกชายหาดชิงแชมป์เอเชีย ที่ร้อยเอ็ด\n\nการแข่งขัน \"ยูโร่เค้ก\" วอลเลย์บอลชายหาดหญิง \"เอสโคล่า\" ชิงชนะเลิศแห่งเอเชีย 2022 ณ สนามวอลเลย์บอลชายหาดโรงเรียนเทศบาลหนองหญ้าม้า จ.ร้อยเอ็ด วันที่ 17 กันยายน 2565 เป็นการแข่งขันในวันที่สี่ และผลการแข่งขันมีดังนี้\n\nรอบชิงชนะเลิศ เป็นการพบกันของ อลิซ เซแมนน์ / ชอนนา พอลลีย์ จากนิวซีแลนด์ 1 ที่ผ่านเข้ามาชิงชนะเลิศเป็นครั้งแรก ลงสนามพบกับ มาเรียเฟ อาร์ตาโช เดล โซลาร์ / ทาลิกัว แคลนซี จากออสเตรเลีย 1 คู่อดีตแชมป์ในปี 2018, 2019 รวมถึงเป็นเจ้าของเหรียญเงินโอลิมปิกเกมส์ 2020\n\nเกมนี้ เซแมนน์ / พอลลีย์ คู่จากนิวซีแลนด์ ทำผลงานได้อย่างยอดเยี่ยม เป็นฝ่ายคว้าชัยชนะไปได้อย่างสนุก 2-0 เซต 21-18, 26-24 คว้าแชมป์ไปครอง และเป็นครั้งแรกของทีมจากนิวซีแลนด์ คว้าแชมป์เอเชียมาครองได้ พร้อมกับรับคะแนนสะสม 800 คะแนน และเงินรางวัล 7,500 เหรียญสหรัฐฯ (ประมาณ 2.7 แสนบาท) ส่วน เดล โซลาร์ / แคลนซี รองแชมป์รับไป 760 คะแนน เงินรางวัล 6,000 เหรียญสหรัฐฯ (ประมาณ 2.1 แสนบาท)\n\nส่วนเกมในรอบชิงอันดับ 3 หลิน เหมยเหมย / เซีย ซินอี้ จากจีน 1 ลงสนามพบกับ อิชิอิ มิกิ / มิโซเอะ ซายากะ จากญี่ปุ่น 1 รองแชมป์เก่า และนัดนี้ ทีมจีน เป็นฝ่ายเอาชนะไปได้อย่างสนุก 2-0 เซต 21-17, 21-15 คว้าอันดับที่ 3 ไปครอง รับไป 720 คะแนน และเงินรางวัล 4,500 เหรียญสหรัฐฯ (ประมาณ 1.6 แสนบาท) ส่วนอันดับ 4 รับไป 680 คะแนน และเงินรางวัล 3,000 เหรียญสหรัฐฯ (ประมาณ 1 แสนบาท)\n\nสรุปอันดับการแข่งขัน\n\nชนะเลิศ ได้แก่ อลิซ เซแมนน์ / ชอนนา พอลลีย์ (นิวซีแลนด์ 1)\n\nรองชนะเลิศ ได้แก่ มาเรียเฟ อาร์ตาโช เดล โซลาร์ / ทาลิกัว แคลนซี (ออสเตรเลีย 1)\n\nอันดับ 3 ได้แก่ หลิน เหมยเหมย / เซีย ซินอี้ (จีน 1)\n\nอันดับ 4 ได้แก่ อิชิอิ มิกิ / มิโซเอะ ซายากะ (ญี่ปุ่น 1)\n\nสรุปผลงานนักกีฬาไทย\n\nอันดับ 5 ร่วม \"เบสท์-ไบรท์\" วรพีรชยากร ก้องภพศรุตาวดี / ธาราวดี นาราพรลภัส (ไทย 1)\n\nรับ 600 คะแนน เงินรางวัล 1,050 เหรียญสหรัฐฯ (ประมาณ 3.8 หมื่นบาท)\n\nอันดับ 9 ร่วม \"ซันย่า-วิว\" พัชราพร สีหะวงศ์ / จิดาภา บุหนองขุ่น (ไทย 4), \"ไผ่-ป๊อป\" สุจิณณา เจิมพูล / อภิญญา แสงแพง (ไทย 5)\n\nรับทีมละ 460 คะแนน เงินรางวัลทีมละ 600 เหรียญสหรัฐฯ (ประมาณ 2.1 หมื่นบาท)\n\nอันดับ 17 ร่วม \"เอ-เบรฟ\" วรภัสสร รดารงค์ / รำไพพฤทธิ์ นุ่มวงศ์ (ไทย 2) และ \"บูม-คิม\" วรณัชชยากรณ์ พีรชยาไกรเลิศ / ชรันรัตน์วดี พัชรมัยนฤภร (ไทย 3)\n\nรับทีมละ 360 คะแนน\n\nทั้งนี้รายการต่อไป จะเป็นการแข่งขันวอลเลย์บอลชายหาดเอวีซี บีช ทัวร์ \"สมิหลา โอเพ่น\" ที่ จ.สงขลา ระหว่างวันที่ 21-25 กันยายน 2565",
    "ขบวนการค้า\"ยาเสพติด\"ข้ามชาติ ส่งทาง DHL ยึดไอซ์ 16 กก.เตรียมส่ง นิวซีแลนด์": "เกาะติดข่าวสาร >> คมชัดลึก ออนไลน์\n\nตำรวจปราบปรามยาเสพติด บุกรวบขบวนการค้า\"ยาเสพติด\"ข้ามชาติ ส่งสินค้าทาง DHL พร้อมยึด ยาไอซ์ 16 กก.เตรียมส่งประเทศ\"นิวซีแลนด์\"\n\nเมื่อวันที่ 14 ก.ย.65 พล.ต.ท.สรายุทธ สงวนโภคัย ผบช.ปส.สั่งการให้ พล.ต.ต.บรรพต มุ่งขอบกลาง ผบก.ปส.3 และ พ.ต.อ.กฤษดา ศรีอิสาณ ผกก.2 บก.ปส.3 ร่วมจับกุม นายณวิบูล อายุ 21 ปี นายวีระชิต อายุ 20 ปี นายอนุชิต อายุ 22 ปี ทั้ง 3 คนเป็นชาว จ.เพชรบูรณ์ และนายแสงเดือน ชาวลาว พร้อมของกลาง ยาไอซ์ 32 ก้อน ก้อนละประมาณ 500 กรัม รวมน้ำหนักประมาณ 16 กก.โทรศัพท์มือถือ 4 เครื่อง จับได้ที่รีสอร์ทแห่งหนึ่ง ต.ปะโค อ.เมือง จ.หนองคาย สืบเนื่องจาก เมื่อวันที่ 30 ส.ค.65 ตำรวจ กก.2 บก.ปส.3 และเจ้าหน้าที่ ป.ป.ส.ภาค 5 ได้ร่วมกันตรวจยึดพัสดุต้องสงสัยเป็น\"เฮโรอีน\" อัดแท่ง 3 แท่ง รวมน้ำหนัก 14 กิโลกรัม หุ้มด้วยพลาสติกสีน้ำตาล ซุกซ่อนอยู่ในผลิตภัณฑ์ครีมกระปุกโลชั่นฟอกผิวขาว ถูกตรวจพบที่บริษัท DHL เชียงใหม่ ปลายทางประเทศออสเตรเลียต่อมาเมื่อวันที่ 3 ก.ย.65 ยังได้ตรวจยึดพัสดุต้องสงสัยเป็น\"เฮโรอีน\" อัดแท่งอีก 3 แท่ง รวมน้ำหนักประมาณ 14 กิโลกรัม ห่อด้วยพลาสติกสีใสและสีน้ำตาล ซุกซ่อนอยู่ในผลิตภัณฑ์ครีมสีขาว บรรจุในกระปุกครีมบำรุงผม ถูกนำมาส่งที่บริษัท DHL เชียงใหม่ ปลายทางประเทศออสเตรเลียเช่นเดียวกัน\n\nผบช.ปส.กล่าวต่อว่า หลังพบยาเสพติดดังกล่าว บช.ปส.ได้ตรวจสอบเรื่อยมาจนทราบว่า ผู้ส่งพัสดุทั้งสองครั้งคือนายณวิบูล จึงสืบสวนพฤติการณ์ของนายณวิบูล อย่างต่อเนื่อง จนทราบว่า จะมีการส่งยาเสพติดอีกครั้ง จึงได้สะกดรอยติดตามมาตลอด จนเมื่อวันที่ 13 ก.ย.65 เจ้าหน้าที่ตำรวจจึงได้ร่วมกันบุกเข้าที่รีสอร์ทแห่งหนึ่ง พบนายณวิบูล กับพวกรวม 4 คน อยู่ในห้องพัก จากการตรวจค้นพบกระปุกครีมมียาไอซ์รวมน้ำหนัก 16 กิโลกรัม กระจายซุกอยู่ในกระปุกผลิตภัณฑ์ครีมบำรุงผม 32 กระปุก จึงได้ตรวจยึดไว้เป็นของกลาง",
    "Think New! พาไปส่อง Top 5 มหาวิทยาลัยที่ดีที่สุดใน ‘นิวซีแลนด์’ ดินแดนแห่งเมฆยาวสีขาว": "สวัสดีชาว Dek-D ทุกคนค่ะ เชื่อว่าประเทศ ‘นิวซีแลนด์’ ดินแดนแห่งเมฆยาวสีขาวเป็นอีกหนึ่งจุดหมายปลายทางที่หลายคนใฝ่ฝันอยากไปเรียนต่อ ทั้งนี้ก็เพราะระบบการศึกษามีคุณภาพ อัตราการก่ออาชญากรรมต่ำ แถมได้ใช้ชีวิตแบบสโลว์ไลฟ์ เอ็นจอยไปกับธรรมชาติอันงดงามอีกด้วย\n\nวันนี้พี่พลอยกี้เลยรวม ลิสต์ 5 มหาวิทยาลัยที่คุณภาพการเรียนการสอนดีที่สุด จากการจัดอันดับของ QS World University Rankings ประจำปี 2023 มาฝากค่ะ จะมีมหาวิทยาลัยที่อยากเรียนต่อติดโพลมั้ยนะ? รีบตามมาดูเลยยย~~\n\nPhoto by Ömer Faruk Bekdemir on Unsplash\n\nThink New: เรียนที่ ‘นิวซีแลนด์’ ดียังไง?\n\n1) ระบบการศึกษามีคุณภาพไม่เป็นรองใคร\n\nถ้ากำลังมองหาตัวเลือกการเรียนต่อในประเทศที่สื่อสารภาษาอังกฤษเป็นหลัก แต่ค่าครองชีพไม่สูงเท่าอเมริกาหรืออังกฤษ ต้องบอกว่านิวซีแลนด์คืออีกตัวเลือกที่น่าสนใจมากค่ะ เพราะไม่ใช่แค่ได้ฝึกสกิลภาษาแบบ Native speaker แต่ยังเป็นประเทศที่ใช้ระบบการศึกษาเดียวกับประเทศอังกฤษด้วยนะ ดังนั้นการันตีได้เลยว่าเราจะได้รับความรู้แบบเต็มเปี่ยมและมีคุณภาพอย่างแน่นอน\n\n2) ใช้ชีวิตอย่างปลอดภัย ไร้กังวล\n\nถ้าจะเดินทางไปเรียนต่อแบบฉายเดี่ยว เรียกว่าสบายใจได้เลยค่ะ เพราะรายงานจาก Global Peace Index ประจำปี 2022 นิวซีแลนด์ก็คว้าอันดับ 2 ประเทศที่ปลอดภัยและสงบสุขที่สุดในโลกมาครอง เป็นดินแดนที่มีอัตราการก่ออาชญากรรมต่ำ ผู้คนเป็นมิตร และยังมีกฎหมายป้องกันการละเมิดเสรีภาพในการพูดหรือการแสดงออก (freedom of speech) อีกด้วย!\n\n3) สัมผัสวัฒนธรรมจากทั่วทุกมุมโลก\n\nนิวซีแลนด์นับเป็นประเทศที่ความหลากหลายทางวัฒนธรรมสูงมาก เพราะมีคนจากหลายประเทศทั่วโลกมาอาศัยอยู่ร่วมกันในดินแดนแห่งนี้ ใครมาเรียนก็รับรองเลยค่ะว่าจะได้สัมผัสบรรยากาศสังคมอินเตอร์และได้สร้างคอนเน็กชันกับเพื่อนๆ จากทั่วทุกมุมโลกอย่างแน่นอน\n\n4) ดินแดนแห่งธรรมชาติเขียวขจี\n\nเมื่อพูดถึงประเทศวิวสวย ธรรมชาติอุดมสมบูรณ์ และอากาศดีย์ต่อใจสุดๆ~ หลายคนน่าจะนึกถึง ‘นิวซีแลนด์’ ใช่มั้ยคะ สำหรับดินแดนแห่งนี้มี 2 เกาะหลักคือ เกาะเหนือและเกาะใต้ ซึ่งมีภูมิประเทศ สภาพแวดล้อม และทะเลงดงามราวกับภาพวาด เหมาะสุดๆ โดยเฉพาะกับสายรักธรรมชาติ ต้องการใช้ชีวิตแบบสโลว์ไลฟ์\n\nNote: ‘Aotearoa’ เป็นชื่อของนิวซีแลนด์ในภาษาเมารี แปลเป็นภาษาอังกฤษได้ว่า “ The Land Of The Long White Cloud ” หรือดินแดนแห่งเมฆยาวสีขาวนั่นเองค่ะ\n\n5) ทำงานพาร์ตไทม์ได้\n\nนิวซีแลนด์มีกฎหมายอนุญาตให้ผู้ที่ถือวีซ่านักเรียนทำงานพาร์ตไทม์ได้สูงสุด 20 ชั่วโมงต่อสัปดาห์และทำงานเต็มเวลาได้ในช่วงปิดเทอม นอกจากนี้ยังสามารถยื่นขอวีซ่าทำงานต่อหลังเรียนจบได้ด้วย (ภายใต้เงื่อนไขและคุณสมบัติที่กำหนด) ตามไปตรวจสอบรายละเอียดในหัวข้อ Working while studying & after you graduate กันได้เลย ในนี้ข้อมูลแน่นมาก\n\n**********\n\nTop 5 Universities in New Zealand\n\nPhoto Credit: Massey University\n\nอันดับ 5: Massey University\n\nเริ่มต้นกันที่ ‘Massey University’ มหาวิทยาลัยในเมืองพาล์เมอร์สตันนอร์ท (Palmerston North) ซึ่งอยู่บนเกาะเหนือของประเทศ ก่อตั้งเมื่อปี 1927 ปัจจุบันมี 3 วิทยาเขต ได้แก่ที่พาล์เมอร์สตันนอร์ท (เป็น Main Campus), เวลลิงตัน (Wellington) และอัลบานี (Albany)\n\nม.แมสซีย์แห่งนี้เปิดสอนตั้งแต่ ป.ตรี-เอก มีทุนสำหรับนักศึกษาทุกระดับ รวมถึงเป็นมหาวิทยาลัยแห่งเดียวที่เปิดสอน “หลักสูตรการบิน” (Aviation) ที่ผ่านการรับรองมาตรฐาน ISO ด้วยค่ะ\n\nในปีล่าสุด ม.แมสซีย์แห่งนี้ยังครอง อันดับ 5 มหาวิทยาลัยที่ดีที่สุดของประเทศ และ อันดับ 292 ของโลก พร้อมคะแนน 5 ดาวด้านการศึกษาทางไกลจาก QS Stars University Ratings อีกด้วยนะคะ เนื่องจากมีหลักสูตรออนไลน์คุณภาพแน่น ที่เปิดโอกาสให้นักศึกษาจากทั่วโลกสามารถคว้าปริญญาได้โดยไม่ต้องเดินทางมาเรียนถึงมหาวิทยาลัย // ดีงามมากกก\n\nทุนการศึกษา\n\nเว็บไซต์มหาวิทยาลัย\n\nPhoto Credit: UC FB\n\nอันดับ 4: University of Canterbury\n\nมาต่อกันที่ ‘University of Canterbury’ มหาวิทยาลัยเก่าแก่ของประเทศ ซึ่งตั้งอยู่ที่เมืองไครสต์เชิร์ช (ภาษาอังกฤษ) เมื่อปี 1873 ในปีนี้มีคุณภาพการเรียนการสอนอยู่ใน อันดับ 4 ของนิวซีแลนด์และ อันดับ 284 ของโลก\n\nCanterbury เปิดสอนตั้งแต่ระดับปริญญาตรี ปริญญาโท และปริญญาเอกใน 7 คณะหลัก ได้แก่ คณะสายสุขภาพ, วิทยาศาสตร์, วิศวกรรมศาสตร์, ศิลปศาสตร์, นิติศาสตร์, ครุศาสตร์ และบริหารธุรกิจ นอกจากนี้ยังมี ‘UCX’ แพลตฟอร์มคอร์สออนไลน์เรียนฟรี ซึ่งสอนโดยอาจารย์ผู้เชี่ยวชาญของแต่ละสาขาวิชาของมหาวิทยาลัย เป็นอีกหนึ่งโอกาสดีๆ ให้เราได้อัปสกิลและเก็บพอร์ตด้วยค่ะ (อ่านเพิ่มเติม คลิกที่นี่)\n\nทุนการศึกษา\n\nเว็บไซต์มหาวิทยาลัย\n\nPhoto Credit: Victoria University of Wellington\n\nอันดับ 3: Victoria University of Wellington\n\n‘Victoria University of Wellington’ ก่อตั้งขึ้นในปี 1897 มีวิทยาเขตหลักอยู่ที่เมืองหลวงอย่างกรุงเวลลิงตัน (Wellington) โดดเด่นมากในฐานะมหาวิทยาลัยวิจัย ชั้นนำของประเทศ ปัจจุบันมีสถาบันวิจัยกว่า 40 แห่ง หนึ่งในนั้นคือศูนย์วิจัยที่ขั้วโลกใต้ (Antarctic Research Centre) ของฝั่งคณะภูมิศาสตร์, สิ่งแวดล้อมและวิทยาศาสตร์พื้นพิภพ (Geography, Environment and Earth Sciences) นั่นเองค่ะ\n\nในปีนี้ Victoria University of Wellington ครอง อันดับ 3 ของประเทศและ อันดับ 275 ของโลก เปิดสอนหลากหลายสาขาตั้งแต่ระดับปริญญาตรี-เอก ตัวอย่างสาขาดัง เช่น นิติศาสตร์, มนุษยศาสตร์, วิทยาศาสตร์ เป็นต้น\n\nนอกจากนี้หลักสูตรธุรกิจของมหา’ลัย (Wellington School of Business and Government) ยังอยู่ใน Top 1% ของโรงเรียนธุรกิจทั่วโลกที่ผ่านการรับรองมาตรฐานการศึกษาระดับนานาชาติจาก 3 สถาบันหลักด้านธุรกิจของโลกหรือ 'Triple Crown' ด้วยค่ะ // ใครอยากเรียน BBA หรือ MBA ห้ามพลาดเลยนะ\n\nทุนการศึกษา\n\nเว็บไซต์มหาวิทยาลัย\n\nPhoto Credit: University of Otago FB\n\nอันดับ 2: University of Otago\n\nรองแชมป์มหาวิทยาลัยของนิวซีแลนด์ปีนี้ตกเป็นของ ‘University of Otago’ (ติด อันดับ 217 ของโลก ) ก่อตั้งเมื่อปี 1869 ณ เมืองดะนีดิน (Dunedin) ซึ่งไม่เพียงเป็นมหาวิทยาลัยเก่าแก่ที่สุดของประเทศเท่านั้น แต่แคมปัสยังสวยปังติดอันดับโลก ถ้าอยากสัมผัสบรรยากาศสุดคลาสสิกและยลโฉมสถาปัตยกรรมแบบโกธิค แนะนำให้ปักหมุดแล้วเตรียมศึกษาเรื่องการสมัครกันนะคะ\n\nที่นี่เปิดสอนตั้งแต่ปริญญาตรี-เอก โดยมีกว่า 200 สาขาให้เลือกเรียน โดยในระดับป.ตรี ยังลงวิชาโท (minor subject) ได้ตามความสนใจ หลักสูตรยอดฮิตของที่นี่ได้แก่ แพทยศาสตร์, ป.สาขาการเงิน และ หลักสูตร MBA\n\nด้านสิ่งอำนวยความสะดวกของที่นี่ก็ปังไม่แพ้คุณภาพการศึกษาเลยค่ะ เพราะหอสมุดกลางของที่นี่ถูกจัดอยู่ในอันดับ 13 ของห้องสมุดที่ผู้อ่านทั่วโลกควรมาเยือน อีกด้วยนะ // อลังการมากกก\n\nทุนการศึกษา\n\nเว็บไซต์มหาวิทยาลัย\n\nPhoto Credit: University of Auckland\n\nอันดับ 1: University of Auckland\n\nปิดท้ายด้วยมหาวิทยาลัยที่ใหญ่สุด ดังสุด และคุณภาพการเรียนการสอนครองแชมป์ในนิวซีแลนด์กันค่ะ! ‘University of Auckland’ (ติด อันดับ 87 ของโลก ) ก่อตั้งเมื่อปี 1883 ในเมืองที่บรรยากาศอินเตอร์สูงมากอย่างออกแลนด์ (Auckland) ปัจจุบันเปิดสอนระดับ ป.ตรี-เอก รวมทั้งสิ้น 8 คณะ และมีสถาบันวิจัยอีก 60 แห่ง\n\nและจากการจัดอันดับของ QS Subject Rankings มีถึง 12 สาขาวิชาที่ติดอยู่ใน Top 50 ของโลก เช่น เภสัชศาสตร์ ภาษาศาสตร์ โบราณคดี เป็นต้น // ปังทั้งสภาพแวดล้อมและการเรียนการสอนถึงขนาดที่มีนักเรียนศึกษาจาก 120 ประเทศทั่วโลกเดินทางมาเรียนที่นี่เลยค่ะ!\n\nทุนการศึกษา\n\nเว็บไซต์มหาวิทยาลัย\n\n**********\n\nหลังจากได้รู้จักกับ 5 อันดับมหาวิทยาลัยคุณภาพเริดของประเทศนิวซีแลนด์ไปแล้ว น้องๆ อยากเรียนต่อที่ไหนกันบ้าง? แม้ว่าค่าครองชีพของที่นี่จะราคาไม่เบา แต่เมื่อเทียบคุณภาพชีวิตดีๆ รวมถึงระบบการศึกษาที่มีคุณภาพ ธรรมชาติสวยงาม ผู้คนเป็นมิตร ได้สร้างคอนเนกชันกับเพื่อนจากทั่วโลก ถือว่าคุ้มสุดๆ\n\nแต่สำหรับใครที่กังวลเรื่องค่าใช้จ่าย บอกเลยว่า ทุกมหาวิทยาลัยต่างก็พร้อมมอบโอกาสในการเรียนต่อ โดยมีทุนการศึกษาหลายประเภทให้เราเลือกสมัคร ใครอยากรู้ว่ามีทุนอะไรบ้างก็คลิกลิงก์ที่พี่แปะไว้ได้เลย\n\nสุดท้ายนี้พี่พลอยกี้ก็ขอเป็นกำลังใจให้น้องๆ ทุกคนได้เข้าเรียนในสาขาและมหา’ลัยที่ตั้งใจไว้นะคะ Good Luck ค่ะ!\n\n\n\nSource:",
    "องค์กรมวย นิวซีแลนด์ เรียกร้องเปิดประเภทแข่งขันสำหรับ นักกีฬาข้ามเพศ": "บ็อกซิง นิวซีแลนด์ องค์กรมวยสากลสมัครเล่นชั้นนำของนิวซีแลนด์ เรียกร้องให้มีการเปิดประเภทการแข่งขันสำหรับนักกีฬาข้ามเพศโดยเฉพาะ\n\nสำหรับประเด็นเรื่องนักกีฬาข้ามเพศกำลังได้รับการถกเถียงในวงการกีฬาทั่วโลกถึงเรื่องความได้เปรียบเสียเปรียบในการแข่งขัน ซึ่งก่อนหน้านี้สหพันธ์ว่ายน้ำนานาชาติ (ฟีนา) ได้ลงมติห้ามนักกีฬาข้ามเพศเข้าแข่งขันว่ายน้ำประเภทหญิงทางการจากกรณีของ ลีอา โธมัส นักว่ายน้ำหญิงข้ามเพศที่ไปคว้าแชมป์ในรายการผู้หญิง\n\nอย่างไรก็ตามล่าสุด บ็อกซิง นิวซีแลนด์ องค์กรมวยสากลสมัครเล่นชั้นนำของนิวซีแลนด์ ได้สนับสนุนให้มีการเปิดประเภทการแข่งขันสำหรับนักกีฬาข้ามเพศในทุกๆ วงการ\n\nโดย สตีฟ ฮาร์ทลีย์ ประธาน บ็อกซิง นิวซีแลนด์ กล่าวถึงเรื่องนี้ว่า “สิ่งสำคัญอันดับแรกของเราคือความปลอดภัยของผู้เข้าแข่งขันในกีฬาของเรา โดยไม่คำนึงถึงการชักจูงทางเพศ หรือความชอบทางเพศใดๆ บ็อกซิง นิวซีแลนด์ ปรารถนาที่จะทำงานร่วมกับสมาชิกในชุมชนที่สนใจในการสร้างหมวดหมู่แบบเปิดสำหรับนักมวย ผู้ที่มีความหลากหลายทางเพศอื่นๆ และใครก็ตามที่ถูกอ้างว่าไม่เข้ากับการแบ่งเพศแบบดั้งเดิม”\n\nทั้งนี้ท่าทีของ บ็อกซิง นิวซีแลนด์ คือจะไม่อนุญาตให้ชายข้ามเพศเข้าแข่งขันในประเภทชายหรือหญิง ส่วนผู้หญิงข้ามเพศที่เข้าสู่วัยเจริญพันธุ์จะไม่สามารถแข่งขันในประเภทผู้หญิงได้",
    "&quot;เบสท์-ไบรท์&quot; แพ้นิวซีแลนด์ ไม่ได้ไปต่อ": "\"เบสท์-ไบรท์\" แพ้นิวซีแลนด์ ไม่ได้ไปต่อ | วอลเลย์บอลชายหาดหญิง AVC 2022 | ไทย 1 vs นิวซีแลนด์ 1 | 16 ส.ค. 65",
    "ข่าวใหญ่ของรักบี้โลก : ทีมสิงโตภูเขา เอาชนะทีมออลแบล๊กที่นิวซีแลนด์เป็นครั้งแรก": "รักบี้ฟุตบอล เป็นกีฬาชนิดหนึ่งถือกำเนิดขึ้นจากโรงเรียนชื่อรักบี้ซึ่งเป็นโรงเรียนพับลิคสกูลแบบอังกฤษ (พับลิคสกูลแบบอังกฤษ ความจริงแล้วเป็นโรงเรียนราษฎร์ หรือโรงเรียนเอกชนที่มีค่าเล่าเรียนสูงมาก เพราะเป็นโรงเรียนประจำ นักเรียนกินนอนและเรียน ตลอดจนทำกิจกรรมต่างๆ ภายในโรงเรียนของนักเรียนพับลิคสกูลแบบอังกฤษ ต้องมีผู้ปกครองเป็นคนรวยจึงจะสามารถส่งลูกหลานมาเรียนที่พับลิคสกูลเหล่านี้ได้ ส่วนโรงเรียนของรัฐบาลเรียกว่า สเตรท สกูล นั้นนักเรียนอังกฤษส่วนใหญ่เข้ารับการศึกษาเพราะเรียนฟรี) ได้มีการแข่งขันกีฬาฟุตบอลภายในของโรงเรียนรักบี้ ซึ่งตั้งอยู่ ณ เมืองรักบี้ ประเทศอังกฤษใน พ.ศ.2369 (ตรงกับสมัยต้นรัชกาลที่ 3 แห่งกรุงรัตนโกสินทร์) มีผู้เล่นคนหนึ่งชื่อ วิลเลียม เวบบ์ เอลลิส เห็นว่ากีฬาฟุตบอลที่มีกติกาบังคับห้ามใช้มือสัมผัสลูกบอลโดยเด็ดขาดเป็นเรื่องพิลึก ทั้งๆ ที่เมื่อมีมือแต่ไม่ให้ใช้มือ เขาจึงได้วิ่งอุ้มลูกบอลไปจนถึงเส้นประตูฝ่ายตรงข้ามเสียเลย ซึ่งการเล่นที่นอกลู่นอกทางของเขาได้เป็นที่พูดถึงอย่างแพร่หลายในหมู่ผู้เล่นและผู้ดูจนแพร่กระจายไปตามโรงเรียนต่างๆ ในอังกฤษ โดยนักเรียนส่วนใหญ่เห็นด้วยว่าเป็นการพิลึกที่คนมีมือแต่ห้ามใช้มือในการเล่นฟุตบอล โดยเฉพาะในหมู่นักเรียนของโรงเรียนเคมบริดจ์\n\nจึงได้มีการนำเอาวิธีการเล่นของนายเอลลิสไปจัดการแข่งขัน โดยเรียกชื่อเกมชนิดใหม่นี้ว่า รักบี้เกมส์ ภายหลังจากนั้นก็เป็นที่นิยมเล่นกันมากขึ้น ทั้งได้มีการเปลี่ยนแปลงแก้ไขการเล่นเรื่อยมาในประเทศอังกฤษจนเป็นที่นิยมไปทั่วโลก ซึ่งรักบี้ฟุตบอลยังเป็นต้นกำเนิดของกีฬาอเมริกันฟุตบอลอันลือลั่นในสหรัฐอเมริกาทุกวันนี้\n\nรักบี้เป็นกีฬาที่นิยมเล่นกันในอังกฤษอย่างกว้างขวางจนทุกวันนี้ เนื่องจากรักบี้เป็นกีฬาที่ใช้คนเล่นมาก คือ แบ่งออกเป็นสองฝ่าย ฝ่ายละ 15 คน และรักบี้เป็นกีฬาที่มีการปะทะด้วยกำลัง และความรวดเร็วคล่องแคล่วว่องไว เป็นกีฬาที่หนักในเกมมีการเข้าสกรัม การแท็กเกิล การเข้าแถวเพื่อกระโดดแย่งลูกรักบี้ และรักบี้เป็นกีฬาที่ต้องใช้การวางแผนยุทธศาสตร์ และต้องใช้ยุทธวิธีหลากหลายของทั้งทีม และของเฉพาะตัวผู้เล่นแต่ละบุคคลด้วย รวมทั้งต้องมีการประสานงานให้เหมาะเจาะ จึงจะนำไปสู่ชัยชนะได้ แต่ที่สำคัญที่สุดคือ การเล่นรักบี้นั้นเล่นสกปรกได้ง่ายที่สุด เนื่องจากมีนักกีฬาอยู่ในสนามถึง 30 คน และมีการเล่นชุลมุนบ่อยครั้ง โดยเฉพาะตอนเข้าสกรัม (การใช้นักรักบี้กองหน้าข้างละ 8 คนดันกันเพื่อแย่งลูกรักบี้) โดยมีกรรมการอยู่คนเดียวกับผู้ช่วยที่กำกับเส้นอีก 2 คนเท่านั้น จึงสามารถเล่นสกปรกได้อย่างสะดวก ด้วยการชกหมัดสั้น เตะหน้าแข้ง ใช้นิ้วทิ่มลูกตา หรือกระทืบผู้เล่นฝ่ายตรงข้ามที่เสียหลักล้มลงไป ฯลฯ ซึ่งกรรมการก็มักจะจับไม่ได้ไล่ไม่ทัน แต่ผู้เล่นรักบี้ในสนามจะรู้ซึ้งถึงนิสัยของผู้เล่นรักบี้ด้วยกันเลยว่า “ใครเป็นสุภาพบุรุษ ใครเป็นกุ๊ย” จากเกมการเล่นรักบี้ 80 นาทีได้อย่างชัดแจ้ง\n\nดังนั้น ความที่นักกีฬาโดยทั่วไปไม่อยากเป็นกุ๊ยทำให้การแข่งขันรักบี้ทุกครั้งผู้เล่นส่วนใหญ่จึงเน้นการเล่นหนักในเกมส์ แต่พยายามรักษากติกากันอย่างเคร่งครัด\n\nเมื่อครึ่งแรกของศตวรรษที่ 19 กีฬารักบี้ฟุตบอลถือว่าเป็นกีฬายอดนิยมที่แพร่หลายไปทั่วโลก เนื่องจากจักรวรรดิบริติชยังคงเป็นดินแดนที่ดวงอาทิตย์ไม่ตกดิน อังกฤษคือมหาอำนาจอันดับ 1 ของโลกและแผ่อำนาจไปทั่วมหาสมุทรทั้ง 5 แม้ในปัจจุบันกีฬารักบี้ฟุตบอลจะไม่เป็นที่นิยมแพร่หลายดังแต่ก่อนในซีกโลกทางภาคเหนือก็ยังเป็นกีฬาที่ได้รับความนิยมเป็นอันดับ 1 ในซีกโลกทางภาคใต้อยู่นั่นเอง\n\nในที่สุดจึงมีการจึงมีการจัดการแข่งขันรักบี้เวิลด์คัพ ซึ่งเป็นการแข่งขันระหว่างรักบี้ทีมชาติของทุกทวีปมาแข่งขันเพื่อหารักบี้แชมเปี้ยนโลกทุก 4 ปี โดยเริ่มตั้งแต่ พ.ศ.2530 ทำนองเดียวกันกับการจัดการแข่งขันฟุตบอลโลกหรือฟีฟ่าเวิลด์คัพ (FIFA World Cup) นั่นเอง\n\nการแข่งขันรักบี้เวิลด์คัพจัดมาแล้ว 9 ครั้ง ประเทศจากซีกโลกภาคใต้ชนะได้เป็นแชมเปี้ยนโลกรักบี้มาแทบทุกครั้ง โดยทีมชาตินิวซีแลนด์ที่มีฉายาว่า “ออลแบล๊ก หรือดำล้วน” ซึ่งถือเป็นทีมที่ที่ได้รับการยอมรับว่าเป็นทีมแชมเปี้ยนตลอดกาล ได้ถ้วยเวิลด์คัพไปครอง 3 ครั้ง สำหรับทีมชาติของประเทศสหภาพแอฟริกาใต้ก็ได้ถ้วยเวิลด์คัพไปครอง 3 ครั้งเช่นกัน ส่วนทีมชาติออสเตรเลียได้เป็นแชมเปี้ยนโลกรักบี้ 2 ครั้ง ส่วนประเทศทางซีกโลกภาคเหนือที่เคยได้ถ้วยเวิลด์คัพเพียงครั้งเดียวคือประเทศอังกฤษ ซึ่งเป็นประเทศที่ให้กำเนิดกีฬารักบี้นั่นเอง\n\nรักบี้เวิลด์คัพจะแข่งขันกันอีกในปีหน้าที่ประเทศฝรั่งเศสระหว่างวันที่ 8 กันยายน-28 ตุลาคม พ.ศ.2566 ซึ่งแน่นอนตัวเต็งก็ยังคงเป็นทีมชาตินิวซีแลนด์ ออลแบล๊กตามเดิม แต่ในวันที่ 27 สิงหาคมที่ผ่านมานี้ เกิดการพลิกล็อกครั้งมโหฬารที่ไม่มีใครคาดคิดมาก่อนคือ ทีมชาติประเทศอาร์เจนตินาที่มีฉายาว่า “สิงโตภูเขา-พูมา” ได้เอาชนะทีมชาตินิวซีแลนด์ไป 25-18 จุดที่ประเทศนิวซีแลนด์ในการแข่งขันเดอะ รักบี้ แชมเปี้ยนชิป (The Rugby Championship) ซึ่งเป็นการแข่งขันรักบี้ประจำปีของ 4 ทีมรักบี้ระดับท็อปของซีกโลกภาคใต้ ได้แก่ นิวซีแลนด์ สหภาพแอฟริกาใต้ ออสเตรเลียและอาร์เจนตินา\n\nการแข่งขันเดอะ รักบี้ แชมเปี้ยนชิป (The Rugby Championship) นี้เองที่ยืนยันว่าทีมออลแบล๊กเป็นทีมรักบี้อันดับ 1 ของโลกเพราะว่าจากการแข่งขันทั้งหมด 26 ครั้ง โดยแข่งกันทุกปีตั้งแต่ พ.ศ.2539 เป็นต้นมาทีมออลแบล๊กของนิวซีแลนด์ได้ครองตำแหน่งแชมเปี้ยนถึง 18 ปี ส่วนสหภาพแอฟริกาใต้และออสเตรเลียต่างได้เป็นแชมเปี้ยนกันทีมละ 4 ปี สำหรับปีนี้ พ.ศ.2565 การแข่งขันเดอะ รักบี้ แชมเปี้ยนชิพแข่งขันกันระหว่างวันที่ 6 สิงหาคม-24 กันยายน พ.ศ.2565 ได้เกิดการพลิกล็อกครั้งมโหฬารที่ไม่มีใครคาดคิดมาก่อนคือทีมชาติประเทศอาร์เจนตินาเอาชนะทีมชาตินิวซีแลนด์ไป 25-18 จุดที่ประเทศนิวซีแลนด์เอง ซึ่งถือเป็นครั้งแรกที่ทีมพูมาเอาชนะทีมออลแบล๊กในประเทศนิวซีแลนด์ได้เป็นครั้งแรกในประวัติศาสตร์เลยทีเดียว\n\nครับ! ข่าวนี้ถือว่าเป็นข่าวสะท้านโลกเลยทีเดียวสำหรับแฟนรักบี้ฟุตบอลทั่วโลกเลยทีเดียว\n\nโกวิท วงศ์สุรวัฒน์",
    "เผย 10 ประเทศปลอดภัยที่สุดในโลก สำหรับอาชีพดิจิทัล": "Lemon.io เว็บไซต์ชุมชนของนักพัฒนาซอฟต์แวร์ ได้ศึกษาข้อมูลจาก ‘ ดัชนีสันติภาพโลกปี 2565 ’ ของหน่วยงานวิเคราะห์เศรษฐกิจ และนำมาคำนวณหาประเทศที่ปลอดภัยที่สุดสำหรับผู้ถือวีซ่า digital nomad โดยดูจากระดับความปลอดภัยทางสังคม ขอบเขตความขัดแย้งอย่างต่อเนื่องในประเทศ และระหว่างประเทศ รวมถึงระดับการทำสงคราม\n\nซึ่งประเทศที่มีความปลอดภัยมากที่สุดสำหรับอาชีพ ฟรีแลนซ์ ด้าน ดิจิทัล 10 อันดับ ได้แก่\n\nประเทศไอซ์แลนด์ ครองอันดับหนึ่งมาตั้งแต่ปี 2551 และข้อมูลของสำนักงานตรวจคนเข้าเมืองระบุว่า ผู้ถือวีซ่าอาชีพ digital nomad สามารถอยู่ในประเทศได้นานถึง 6 เดือน\n\nส่วนนิวซีแลนด์ แม้จะรั้งอยู่ในอันดับ 2 แต่ถือเป็นประเทศที่สงบสุขที่สุดในภูมิภาคเอเชีย-แปซิฟิก ดัชนีสันติภาพโลก ระบุว่า การได้อยู่อันดับสูงเช่นนี้ เป็นผลพวงจากอัตราการจำคุกลดลง งบประมาณที่ใช้ในกองทัพน้อยลง และผลกระทบจากการก่อการร้ายต่ำ และแม้นิวซีแลนด์ไม่มีวีซ่า digital nomad แบบระยะยาว แต่ผู้ประกอบอาชีพนี้สามารถถือวีซ่า working holiday แทน เพื่อสามารถอยู่ในประเทศได้ 1-2 ปี\n\nด้านโปรตุเกสตามมาติดๆ เป็นอันดับที่ 3 สำนักข่าว Business Insider เผยว่า วีซ่า D7 ของโปรตุเกส เป็นหนึ่งในทางเลือกที่ถูกที่สุดสำหรับอาชีพดังกล่าว ผู้ถือวีซ่าต้องมีประกันสุขภาพ และจ่ายเพียง 7,200 ยูโรต่อปีเท่านั้น\n\nนอกจากนี้ การจัดอันดับจากดัชนีสันติภาพโลก 2565 พบว่าประเทศไทยอยู่ในอันดับที่ 103 เพิ่มขึ้นจากปีก่อน 9 อันดับ\n\nสหรัฐอยู่ในอันดับต่ำกว่าประเทศไทยที่ 129 ร่วงลงมาหนึ่งอันดับจากปีก่อน\n\nพิสูจน์อักษร....สุรีย์ ศิลาวงษ์",
    "รัฐมนตรี RCEP มั่นใจ RCEP ช่วยฟื้นฟูเศรษฐกิจหลังโควิด-19": "รัฐมนตรี RCEP ประเดิมการประชุมครั้งแรกของปี หลังจากความตกลงมีผลใช้บังคับ เดินหน้าเร่งรัดการให้สัตยาบันความตกลง RCEP ของสมาชิกที่เหลือ พร้อมขอให้สมาชิกเร่งใช้สิทธิประโยชน์ทางการค้าผ่าน RCEP อย่างเต็มที่ เพื่อฟื้นฟูเศรษฐกิจจากผลกระทบโควิด-19\n\nนางอรมน ทรัพย์ทวีธรรม อธิบดีกรมเจรจาการค้าระหว่างประเทศ เปิดเผยว่า นายจุรินทร์ ลักษณวิศิษฏ์ รองนายกรัฐมนตรี และรัฐมนตรีว่าการกระทรวงพาณิชย์ ได้มอบหมายให้กรมเจรจาการค้าระหว่างประเทศเข้าร่วมการประชุมรัฐมนตรีความตกลงหุ้นส่วนทางเศรษฐกิจระดับภูมิภาค (RCEP) ครั้งที่ 1 เมื่อวันที่ 17 ก.ย. ที่ผ่านมา ณ จังหวัดเสียมราฐ ราชอาณาจักรกัมพูชา ซึ่งถือเป็นการประชุมระดับรัฐมนตรี RCEP ครั้งแรก หลังจากความตกลงมีผลใช้บังคับกับสมาชิก RCEP 13 ประเทศ ได้แก่ บรูไน กัมพูชา สปป.ลาว เมียนมา มาเลเซีย สิงคโปร์ ไทย เวียดนาม จีน เกาหลีใต้ ญี่ปุ่น ออสเตรเลีย และนิวซีแลนด์ นางอรมน กล่าวว่า ที่ประชุมได้ยินดีกับการมีผลใช้บังคับความตกลง RCEP เมื่อวันที่ 1 ม.ค. ที่ผ่านมา ซึ่งถือว่าครบรอบ 10 ปีนับตั้งแต่การประกาศเริ่มต้นการเจรจาเมื่อปี 2555 ในปีที่กัมพูชาเป็นประธานอาเซียน จนมาถึงการประชุมรัฐมนตรี RCEP ครั้งที่ 1 ในปีนี้ ซึ่งเป็นวาระของกัมพูชาในฐานะประธานอาเซียนอีกครั้ง ซึ่งที่ประชุมได้ เร่งรัดให้สมาชิกอีก 2 ประเทศ คือ ฟิลิปปินส์ และอินโดนีเซีย ให้สัตยาบัน เพื่อให้ความตกลง RCEP มีผลใช้บังคับครบทั้ง 15 ประเทศ ล่าสุดรัฐสภาของอินโดนีเซียได้ให้ความเห็นชอบการให้สัตยาบันแล้ว และกำลังดำเนินกระบวนการภายในที่เหลือ ก่อนที่จะยื่นสัตยาบันสารต่อสำนักเลขาธิการอาเซียนต่อไป\n\nทั้งนี้ รัฐมนตรี RCEP เห็นร่วมกันว่า ความตกลง RCEP จะช่วยฟื้นฟูเศรษฐกิจของประเทศสมาชิกหลังการแพร่ระบาดของโควิด-19 โดยจะเชื่อมโยงเครือข่าย และห่วงโซ่การผลิตในภูมิภาค ดังนั้น ประเทศสมาชิกจึงได้ผลักดันให้มีการใช้สิทธิประโยชน์ทางการค้าจากความตกลง RCEP อย่างเต็มที่ ผ่านการอบรมสัมมนา และกิจกรรมสนับสนุนอื่นๆ เพื่อเผยแพร่ความรู้ความเข้าใจการใช้ประโยชน์จาก RCEP ให้กับภาคเอกชน ผู้ประกอบการ และ SMEs นอกจากนี้ ยังได้ติดตามและทบทวนการดำเนินงานของแต่ละประเทศให้เป็นไปตามพันธกรณีความตกลง RCEP ตลอดจนมีการจัดสรรงบประมาณ และเร่งรัดการหารือกิจกรรมความร่วมมือทางเศรษฐกิจและวิชาการ เพื่อสนับสนุน และส่งเสริมการปรับปรุงสภาพแวดล้อมทางธุรกิจให้เอื้ออำนวยต่อการทำการค้า และการลงทุนภายในภูมิภาค RCEP ให้มากขึ้น",
    "หนีไม่รอด! ตร.โสมขาวรวบหญิงโยง 2 ศพเด็กถูกยัดกระเป๋าในกีวี หลังหนีคดี 4 ปี": "หนีไม่รอด! ตร.โสมขาวรวบหญิงโยง 2 ศพเด็กถูกยัดกระเป๋าในกีวี หลังหนีคดี 4 ปี\n\nตำรวจเกาหลีใต้เปิดเผยเมื่อวันที่ 15 กันยายนว่า ได้ทำการจับกุมตัวผู้หญิงคนหนึ่งที่มีความเชื่อมโยงกับศพเด็ก 2 ศพ ซึ่งถูกยัดอยู่ในกระเป๋าเดินทางที่ถูกนำออกประมูลในประเทศนิวซีแลนด์ เมื่อช่วงกลางเดือนสิงหาคมที่ผ่านมา\n\nสำนักงานตำรวจแห่งชาติเกาหลีใต้รายงานว่า หญิงคนดังกล่าวซึ่งเจ้าหน้าที่เชื่อว่าเป็นแม่ของศพเด็กที่พบทั้ง 2 รายนั้น เป็นคนนิวซีแลนด์สัญชาติเกาหลี ในช่วงวัย 40 ปี ถูกตั้งข้อหาฆาตกรรม และถูกจับกุมในเมืองทางทิศตะวันออกเฉียงใต้ของมหานครอุลซาน ในช่วงเช้าของวันเดียวกัน หลังจากองค์การตำรวจสากลออกหมายแดงในคดีดังกล่าว\n\nโดยเจ้าหน้าที่คาดว่าผู้ต้องหาหญิงคนนี้น่าจะหลบหนีเข้ามาอาศัยที่ประเทศเกาหลีใต้ในปี 2018 หลังจากที่ฆาตกรรมลูกวัย 7 ปี และ 10 ปีของเธอในเมืองออกแลนด์ นิวซีแลนด์\n\nทั้งนี้ ศาลเกาหลีใต้จะพิจารณาว่าจะมีการส่งตัวหญิงรายนี้ในฐานะผู้ร้ายข้ามชาติไปยังนิวซีแลนด์ ซึ่งเป็นประเทศต้นทางที่เกิดเหตุฆาตกรรมหรือไม่"
}