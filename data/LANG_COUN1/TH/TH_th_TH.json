{
    "กพท. ปลื้มต่างชาติเข้าไทยคึกคักลุ้นปี66การบินฟื้น": "กพท.ลุ้น “จีน – รัสเซีย” เปิดประเทศ หนุนอุตสาหกรรมการบินของไทยฟื้นตัวสู่สภาวะปกติก่อนประมาณการณ์ภายในปี66 หลังตลาดอินเตอร์และผู้โดยสารในประเทศเริ่มขยายตัวต่อเนื่องใกล้เคียงปี62 พร้อมโชว์บุ๊กกิ้งไฮซีซั่นนี้สูงกว่า 70%\n\n26 ก.ย. 2565 – นายสุทธิพงษ์ คงพูล ผู้อำนวยการสำนักงานการบินพลเรือนแห่งประเทศไทย (กพท.) เปิดเผยว่า สำหรับสถานการณ์อุตสาหกรรมการบินของไทยในขณะนี้ พบว่ามีสัญญาณบวกอย่างต่อเนื่อง ผู้โดยสารทั้งในและต่างประเทศเริ่มกลับมาเดินทางคึกคักอย่างเห็นได้ชัด โดยเฉพาะผู้โดยสารจากต่างประเทศในกลุ่มเอเชีย ยุโรป และอินเดียที่ทยอยเดินทางเข้ามาท่องเที่ยว หลังรัฐบาลผ่อนคลายมาตรการด้านสาธารณสุขคัดกรองการเข้าประเทศ\n\n“ตอนนี้การท่องเที่ยวไทยเริ่มกลับมาคึกคัก คนไทยและต่างชาติทยอยเดินทางท่องเที่ยว แต่ก็ยังไม่สามารถเทียบเท่าการเดินทางในปี 2562 ก่อนเกิดการแพร่ระบาดของโรคโควิด-19 ได้ เนื่องจากช่วงนั้นมีต่างชาติเข้าไทยสูงถึง 39 ล้านคน สัดส่วนสูงสุด คือ ผู้โดยสารจีนกว่า 31% ดังนั้นในช่วงนี้ที่จีนยังไม่มีนโยบายเปิดประเทศ นักท่องเที่ยวไม่สามารถเดินทางมาได้ ทำให้ปริมาณผู้โดยสารและจำนวนเที่ยวบินจึงยังไม่พีคเท่าปี 2562”นายสุทธิพงษ์ กล่าว\n\nอย่างไรก็ตาม กพท.ประเมินว่าหากรัฐบาลจีนมีนโยบายเปิดประเทศอนุญาตให้ประชาชนเดินทางออกนอกประเทศเพื่อการท่องเที่ยวได้ จะทำให้ภาพรวมอุตสาหกรรมการบินของไทยกลับมาฟื้นตัวสู่สภาวะปกติเทียบเท่าปี 2562 อีกทั้งยังต้องจับตาดูตลาดรัสเซีย ที่เคยเป็นตลาดหลักของท่องเที่ยวไทย หากสถานการณ์ในประเทศคลี่คลายขึ้น คาดว่าจะส่งผลบวกต่อการเดินทางท่องเที่ยวไทย\n\nนายสุทธิพงษ์ กล่าวต่อว่า หากจีนและรัสเซียเริ่มผ่อนคลายมาตรการมีการเปิดประเทศให้นักท่องเที่ยวเดินทาง คาดว่าอุตสาหกรรมการบินของไทยจะฟื้นตัวสู่สภาวะปกติเทียบเท่าปี 2562 ภายในปี 2566 ซึ่งเร็วกว่าที่ประมาณการณ์ไว้ก่อนหน้านี้ ว่าอุตสาหกรรมการบินจะฟื้นตัวเป็นปกติในปี 2568 ขณะที่ปัจจุบันภาพรวมการบินของไทยยังคงพึ่งพาตลาดเอเชีย ยุโรป และอินเดีย โดยอินเดียเป็นตลาดมาแรงที่มีปริมาณการเดินทางเพิ่มต่อเนื่อง\n\nสำหรับฤดูการท่องเที่ยวในช่วงไตรมาส 4 ปีนี้ (ต.ค. – ธ.ค.2565) พบว่ามียอดจองการเดินทางล่วงหน้า (บุ๊กกิ้ง) แล้วกว่า 70% โดยคาดว่าผู้โดยสารในเดือน ต.ค.นี้ จะเฉลี่ยรวมกว่า 7.5 ล้านคน และเพิ่มต่อเนื่องในเดือน พ.ย.2565 เป็น 9 ล้านคน ก่อนจะเพิ่มสูงสุดในเดือน ธ.ค.2565 มีปริมาณรวม 10 ล้านคน สอดคล้องไปกับปริมาณเที่ยวบินที่คาดว่าจะสูงสุดในเดือน ธ.ค.2565 โดยคาดการณ์ว่าจะมีเที่ยวบินรวม 7 หมื่นเที่ยว แบ่งเป็น เที่ยงบินในประเทศ 4.7 หมื่นเที่ยว และเที่ยวบินระหว่างประเทศ 2.2 หมื่นเที่ยว",
    "'เพื่อไทย' แถลงขอบคุณชาวร้อยเอ็ด หลังชนะเลือกตั้งนายก อบจ.แบบแลนด์สไลด์": "เพื่อไทยขอบคุณชาวร้อยเอ็ด หลังชนะเลือกตั้งนายก อบจ.แบบแลนด์สไลด์ ชี้ ปชช.หมดความอดทนแล้ว ต้องการความเปลี่ยนแปลง อยากได้เพื่อไทยเป็นรัฐบาล\n\n26 ก.ย.2565 ทีมสื่อพรรคเพื่อไทย รายงานต่อสื่อมวลชนว่า ชลน่าน ศรีแก้ว ส.ส.น่าน และหัวหน้าพรรคเพื่อไทย กล่าวว่า พรรคเพื่อไทยขอขอบคุณพี่น้องชาวจังหวัดร้อยเอ็ดทุกคนที่ได้ออกมาใช้สิทธิเลือกตั้งนายกองค์การบริหารส่วนจังหวัดร้อยเอ็ด และได้มอบคะแนนความไว้วางใจให้แก่นายเศกสิทธิ์ ไวนิยมพงศ์ ผู้สมัคร นายก อบจ.จากพรรคเพื่อไทย จนได้คะแนนเป็นลำดับ 1 อย่างไม่เป็นทางการ ซึ่งการที่ผู้สมัครของพรรคเพื่อไทยชนะเลือกตั้งอย่างถล่มทลาย เพราะประชาชนต้องการให้พรรคเพื่อไทยเข้ามาแก้ไขปัญหาความทุกข์ยาก ดูแลชีวิตความเป็นอยู่ มาช่วยแก้ไขปัญหาในระดับท้องถิ่นเพื่อสะท้อนส่งต่อไปยังปัญหาระดับชาติ คือเศรษฐกิจปากท้องที่พี่น้องประชาชนกำลังลำบากทั่วประเทศ และต้องการได้รับการแก้ไข ซึ่งจากผลการเลือกตั้งนายก อบจ.ร้อยเอ็ด และย้อนหลังไปถึงผลการเลือกตั้ง อบจ.กาฬสินธุ์ ก่อนหน้านี้ สะท้อนให้พรรคเพื่อไทยได้ตระหนักว่า พรรคเพื่อไทยจะต้องทำงานอย่างหนักเพื่อแก้ไขปัญหาความทุกข์ยากให้พี่น้องประชาชน เราต้องทำในสิ่งที่รับปากไว้กับพี่น้อง เพื่อคืนคุณภาพชีวิต คืนเศรษฐกิจปากท้องให้พี่น้องประชาชน\n\nชลน่าน กล่าวอีกว่า การชนะการเลือกตั้งแบบแลนด์สไลด์ของพรรคเพื่อไทย จึงเป็นความจำเป็น เพราะหากพี่น้องประชาชนต้องการออกจากวิกฤตของประเทศที่กำลังประสบในขณะนี้ หากต้องการคุณภาพชีวิต และอนาคตลูกหลานที่มีโอกาสชีวิตที่ดีกว่า พรรคเพื่อไทยจำเป็นต้องขอฉันทามติจากพี่น้องประชาชนให้เกินกึ่งหนึ่งขึ้นไปในทุกการเลือกตั้ง หากพรรคเพื่อไทยไม่ชนะเลือกตั้งแบบแลนด์สไลด์ จะไม่สามารถนำนโยบายที่เสนอไปปฏิบัติตอบสนองพี่น้องประชาชนได้ แม้แต่การเลือกนายกรัฐมนตรีที่ ส.ว.ยังมีอำนาจเลือกนายกฯอยู่ จึงมีความจำเป็นต้องได้เสียงเกินกึ่งหนึ่งของสภา ไม่เช่นนั้นจะไม่สามารถหลุดพ้นจากกรอบ กติกาที่ครอบจำกัดเราอยู่ในเวลานี้ได้\n\n“ถ้าไม่ชนะแบบแลนด์สไลด์ พี่น้องจะเลือกรัฐบาลของตัวเองไม่ได้ พี่น้องจะได้นายกฯ ที่ตัวเองไม่ได้เลือก การแลนด์สไลด์ ไม่ได้ทำเพื่อพรรคเพื่อไทย แต่เพื่อรับใช้ประชาชน เพื่อพาพี่น้องออกจากวิกฤตและนำนโยบายที่ดี คุณภาพชีวิตที่ดี และอนาคตที่ดีกลับคืนสู่พี่น้องประชาชนอีกครั้ง” ชลน่าน กล่าว\n\nประเสริฐ จันทรรวงทอง ส.ส.นครราชสีมา และเลขาธิการพรรคเพื่อไทย กล่าวว่า ชัยชนะจากผลการเลือกตั้งหลายครั้งที่ผ่านมา ทั้งการเลือกตั้งสมาชิกสภากรุงเทพมหานคร (ส.ก.) ซึ่งพรรคเพื่อไทยได้ ส.ก. 20 ที่นั่ง ชัยชนะในการเลือกตั้งนายกองค์การบริหารส่วนจังหวัดกาฬสินธุ์ (อบจ.) เมื่อวันที่ 16 สิงหาคม 2565 นางเฉลิมขวัญ หล่อตระกูล จากพรรคเพื่อไทยชนะขาดลอยแบบแลนด์สไลด์ ได้คะแนน 249,093 คะแนน ทิ้งห่างอันดับ 2 กว่า 90,000 คะแนนเสียง และล่าสุดกับชัยชนะของนายก อบจ.ร้อยเอ็ดอย่างไม่เป็นทางการเมื่อวันที่ 25 กันยายน 2565 ของเศกสิทธิ์ ไวนิยมพงศ์ จากพรรคเพื่อไทย ที่ชนะการเลือกตั้งขาดลอยแบบแลนด์สไลด์อีกครั้ง โดยคะแนนที่ประกาศอย่างไม่เป็นทางการ เศกสิทธิ์ได้ 301,187 คะแนน ทิ้งห้างคะแนนจากอันดับสอง ทั้งหมดชี้ให้เห็นว่าประชาชนไม่เอาระบอบเผด็จการ และสิ่งเหล่านี้เป็นสัญญาณที่ดีให้กับพรรคเพื่อไทยในการเลือกตั้งครั้งหน้า ในสองประเด็น ได้แก่\n\n1.ประชาชนอยากเห็นความเปลี่ยนแปลงทางการเมือง การที่ เศกสิทธิ์ ลงสมัครในนามพรรคเพื่อไทย ในการเลือกตั้งนายก อบจ.ร้อยเอ็ด และชนะการเลือกตั้งแบบแลนด์สไลด์ สะท้อนให้เห็นว่า พี่น้องประชาชนไม่ต้องการตัวแทนที่มาจากผู้มีอำนาจในปัจจุบันอีกต่อไป\n\n2. สังคมไทยมีความคาดหวังอยากได้ผู้นำประเทศคนใหม่จากการเลือกตั้ง เพราะตลอด 8 ปีที่ผ่านมาพิสูจน์ให้เห็นว่าผู้นำที่มาจากเผด็จการและสืบทอดอำนาจ ไม่มีความรู้ความสามารถที่จะแก้ไขปัญหาให้กับพี่น้องประชาชนได้ ทั้งปัญหาราคาสินค้าเกษตรตกต่ำ ปัญหาปากท้อง การทุจริตคอร์รัปชัน\n\n“ประชาชนหมดความอดทนแล้ว อยากให้เกิดการเลือกตั้ง อยากเลือกผู้นำที่เป็นความหวังให้กับพวกเรา ประชาชนจึงให้การสนับสนุนพรรคเพื่อไทยอย่างล้นหลาม พรรคเพื่อไทยขอขอบคุณชาวร้อยเอ็ด ที่ส่งสัญญาณความต้องการอยากเปลี่ยนแปลง อยากจะมีชีวิตความเป็นอยู่ที่ดีขึ้น การชนะเลือกตั้งแบบแลนด์สไลด์ หมายถึงเสียงของพี่น้องประชาชนที่ต้องการการเปลี่ยนแปลงในอนาคต พรรคเพื่อไทยยืนยันว่าจะทำงานหนักให้พี่น้องประชาชน เชื่อว่าการเลือกตั้งครั้งนี้ จะเป็นนิมิตหมายที่ดีให้กับพรรคเพื่อไทย แต่เราจะไม่ประมาท จะยังคงมุ่งมั่นตั้งใจทำงานเพื่อพี่น้องประชาชนต่อไป” ประเสริฐ กล่าว\n\nธีรรัตน์ สำเร็จวาณิชย์ ส.ส.กทม. และโฆษกพรรคเพื่อไทย กล่าวว่า ขอขอบคุณพี่น้องประชาชนชาวร้อยเอ็ดที่ให้การสนับสนุนพรรคเพื่อไทย จากผลคะแนนอย่างไม่เป็นทางการ พบว่าเศกสิทธิ์ เบอร์ 2 พรรคเพื่อไทย ชนะขาด ชี้ให้เห็นถึงปรากฎการณ์แลนด์สไลด์ได้อย่างชัดเจนที่สุด ทุกคะแนนเสียงที่พี่น้องประชาชนมอบให้พรรคเพื่อไทยจะเป็นพลังแห่งการเปลี่ยนแปลง เป็นสัญญาณที่นำมาซึ่งความอยู่ดีกินดีของพี่น้องประชาชนทุกคน ตัวแทนจากพรรคเพื่อไทยทุกคนจะมุ่งมั่นทำงานอย่างหนักเพื่อพี่น้องประชาชนต่อไป ซึ่งในการคัดเลือกตัวผู้สมัครจากที่เป็นตัวแทนแต่ละพื้นที่ เราจะดำเนินการอย่างเข้มข้น พรรคเพื่อไทยพร้อมสู้ทุกกติกา แต่ขอให้ผู้ที่มีอำนาจบังคับใช้กฎหมาย ใช้กติกานี้เท่าเทียมกันกับทุกพรรคการเมืองด้วย",
    "Shopee ปลดพนักงานในไทยอีกรอบ คาดไม่เกิน 10%": "เบื้องต้น ข้อมูลจากแหล่งข่าวระบุว่า การปลดพนักงานในครั้งนี้อยู่ในหลักร้อยคน โดยจะมีการปลดทั้งพนักงานประจำ พนักงานสัญญาจ้างจากหลายแผนก โดยเฉพาะในฝั่งของธุรกิจอีคอมเมิร์ซ (Shopee) และช้อปปี้เพย์ (Shopee Pay)\"การลดคนในครั้งนี้ เกิดขึ้นจากในช่วง 2 ปีที่ผ่านมา มีการรับพนักงานเข้ามาจำนวนมากเกินไป เมื่อธุรกิจไม่สามารถเติบโตได้ตามที่วางไว้ จึงเลือกใช้แนวทางในการลดคนเพื่อควบคุมค่าใช้จ่ายให้ได้มากที่สุด\"ทั้งนี้ จากข้อมูลของแหล่งข่าวแจ้งว่ามีการลดพนักงานในหลายๆ แผนกทั้งในส่วนของธุรกิจ e-Payment อย่าง Shopee Pay ตามด้วยธุรกิจใหม่อย่าง Shopee Food ที่มาการปรับลดคนไปแล้วก่อนหน้านี้ รวมถึงในฝั่งของ Shopee ที่ฝั่งอีคอมเมิร์ซ ที่มีการลดพนักงานดูแลร้านค้าจำนวนมากประกอบกับข้อมูลจาก Positioning ที่รายงานว่า Shopee ประเทศไทย ยังมีการปรับลดสวัสดิการของพนักงานลงรวมถึงแสดงความกังวลว่าบริษัทอาจมีการปลดพนักงานอีกครั้งหลังจากนี้ด้วยทั้งนี้ การลดพนักงานของช้อปปี้ เกิดขึ้นแบบไม่มีการแจ้งล่วงหน้าเป็นครั้งที่ 2 แล้ว หลังจากในช่วงมิถุนายนได้ประกาศปลดไปชุดใหญ่ ก่อนที่ในช่วงต้นเดือนที่ผ่านมา Sea Group บริษัทแม่ของ Shopee ได้ปลดพนักงาน Shopee ที่สิงคโปร์ (3%) จีน (10%) รวมถึงอินโดนีเซีย จากเหตุผลในเรื่องของสภาวะเศรษฐกิจเปลี่ยนแปลงไปอย่างมาก โดยจำนวนพนักงานในกลุ่ม Sea ประเทศไทย มีกว่า 7,000 คน ในช่วงกลางปีที่ผ่านมาเมื่อเดือนสิงหาคมที่ผ่านมา Sea Group ประกาศผลการดำเนินงานในไตรมาส 2 โดยที่รายได้รวมของบริษัทยังเติบโตมากถึง 29% เมื่อเทียบกับปี 2021 ที่ผ่านมา อย่างไรก็ดี บริษัทยังรายงานผลขาดทุนอยู่ถึง 931 ล้านเหรียญสหรัฐ หรือราวๆ 32,993 ล้านบาทก่อนหน้านี้ Forrest Li ได้กล่าวในจดหมายบริษัทที่ส่งให้กับพนักงานว่าเขาและผู้บริหารจะไม่รับเงินเดือนของบริษัทจนกว่าบริษัทจะกลับมาเติบโตและเลี้ยงตัวเองได้ และเขากล่าวว่าการชะลอตัวของเศรษฐกิจนั้นไม่ใช่พายุที่พัดผ่านโดยใช้เวลาไม่นาน แต่ปัญหาเหล่านี้ถือว่าเป็นปัญหาระยะกลาง หลังจากสภาวะเศรษฐกิจรวมถึงหุ้นกลุ่มเทคโนโลยีถูกเทขายอย่างหนักในช่วงที่ผ่านมา",
    "": "แต่พอบอลออกมาแบบนี้ จากผลเสมอมาเลเซีย1-1 แบบหืดจับก่อนแพ้จุดโทษ เสียงวิจารณ์ก็มาไม่ขาดสาย\n\nถ้าคิดมากชิงถ้วยพระราชทานคิงส์คัพครั้งที่48 ถ้วยศักดิ์สิทธิ์ที่อายุเกินครึ่งศตวรรษ เราน่าจะได้เข้าไปลุ้นแชมป์ หรือเป็นแชมป์\n\nรู้แหละว่าพวกเราคิดมาก ผมเองยังแอบคิดเลย 55\n\nแล้วบอลไทยไม่เข้าชิงชนะเลิศคิงส์คัพ 48 เนี่ย แถมเสมอเพื่อนบ้านอาเซียนเนี่ย…ใครต้องรับผิดชอบ\n\nไม่ต้องมีมั้งหรือต้องมี….หรือแค่บอลเสมอจะอะไรขนาดนั้น\n\n1 โค้ชมาโน่ + นักเตะ\n\nมีการวิจารณ์เรื่องการจัดตัว 11 คนแรก สโมสรใช้อย่างหนึ่ง ทีมชาติใช้อีกตำแหน่งหนึ่ง ผมว่าเรื่องนี้พูดยากอยู่นะครับ เพราะโค้ชทีมชาติกับโค้ชสโมสรมองการทำงานที่แตกต่างเป็นต้นทุน มันขึ้นกับมุมมอง ถ้าจะใช้เหมือนสโมสรก็ได้ แต่ทีมชาติไม่ได้เล่นเหมือนสโมสรอยู่แล้ว\n\nตัวอย่างเช่น ศุภชัย ใจเด็ด จะอยู่ตรงไหนดี ถ้ามี ธีรศิลป์ ยืนหน้าเป้า เขาก็สำรอง แต่ชั่วโมงนี้กวาดตาทั่วแผ่นดินสยามมีหน้าเป้าเลือดไทยคนไหนโดดเด่นกว่า ธีรศิลป์ รวมทั้ง3 คนที่เลือกมา ศุภชัย, ศุภณัฏฐ์ กระทั่ง ธีระศักดิ์ เผยพิมาย\n\nจะให้ มาโน่ เลือกใครในแผงหน้าเป้า 4-2-3-1\n\nเขาเลือก ศุภชัย ก็ดูดีสุดแล้วแม้สโมสรไม่เล่นเป้าก็ตามส่วนคนอื่นๆก็ขาประจำตัวหลักทั้งนั้น\n\nเพียงแต่ มาโน่ เลือกแล้ว แผนที่ใช้ในครึ่งแรก ไม่อาจทำไรได้เพราะโดนมาเลเซียเพรส ทั้งแดนบน แดนสอง จนเล่นเกมไม่ถนัดเลย\n\nก็ต้องรับผิดชอบส่วนนี้ไปเต็มๆ ว่าได้ scout ฟอร์มเสือเหลืองยุคโค้ชคิม มากน้อยขนาดไหน\n\nฝั่งนักเตะบ้าง…\n\nผมยืนยันและนั่งยัน รวมทั้งนอนตะแคงยัน...ว่า นักเตะของเรามีความสามารถเหนือกว่าเพื่อนบ้านอาเซียนแน่นอน ในเชิงเทคนิคและทักษะส่วนตัวครับ ส่วนทีมนั้นก็คงเป็นเรื่ององค์ประกอบสำคัญจากข้างสนามโค้ช, ทีมงาน รวมถึงสมาคมในการสร้างพื้นฐานฟุตบอลแบบให้เล่นด้วยกันเป็นทีมให้ได้\n\nถ้าดูเกมกันจริงๆแล้ว ก็ไม่ได้เลวร้ายย่ำแย่ขนาดนั้น\n\nโอเค!!! ครึ่งแรกเล่นไม่ออก แถม โดนนำ ครึ่งหลังแก้เกมได้ ดีขึ้น มาเลเซียเองก็หมดพลังจะมาเพรสละ แค่ว่าเราจบสกอร์ไม่เด็ดขาดจากโอกาสที่มีให้ ศุภณัฏฐ์ เหมือนตา สองครั้งชัดๆ แม้มือกาว ฮัสมี ออกมาเร็วด้วยส่วนหนึ่ง แต่การได้ \"โอกาสทอง\" ในการหลุดเดี่ยวเข้ายิงประตู....ในเชิงฟุตบอลแล้ว...ต้องเข้าแหละ\n\nกระนั้น การพลาดเป้าของ ศุภณัฏฐ์ ไม่ใช่เรื่องเสียหายด้วยอายุ20 ปี หน่วยก้านดีมาก มีความเร็วต้นและการวิ่งทำทางให้เพื่อนจ่ายและหลุดเดี่ยวเหลือแต่ยิงให้เข้าเท่านั้น\n\nตรงนี้คือมุมบวกๆมากที่ไม่ควรมองข้าม\n\n2 มาเลเซีย\n\n“เสือเหลือง”ชุดนี้คุมทีมโดย คิม ปาน กอน อดีตนักเตะอุลซาน ฮุนได ไม่ได้ติดทีมชาติเกาหลีใต้ เล่นบอลระดับลีกรองด้วยซ้ำ แต่มีชื่อเสียงเพราะงานด้าน \"แทกติก\" ฟุตบอล เขาเป็นที่ปรึกษาเป็นผู้ช่วยโค้ชในด้านแทกติกการเล่น ด้วยดีกรีจบ โปรไลเซนส์ จาก ยูฟ่า\n\nคิม เคยเป็นประธานเทคนิค สมาคมฟุตบอลเกาหลีใต้ มารับงานคุมทีมฮ่องกงชุด23 ปีและชุดใหญ่ โดยสมาคมฟุตบอลมาเลเซีย แต่งตั้งเขาเมื่อ ม.ค. ต้นปีนี้เองแทน ตัน เชง โฮ โค้ชชาวมาเลเซีย พอทำงานเขาก็เลือกสต๊าฟโค้ชเป็นเกาหลีหนึ่งคน คือ ปาร์ค โบ แบ ที่เหลือทางเอฟเอ มาเลเซีย จัดมาให้มีสเปนและ เอลา อดีตโค้ชทีมยู 23 ของมาเลเซีย มาช่วยงาน\n\nพึ่งพาทีมไปรอบสุดท้ายเอเชียน คัพ 2023 ก่อนมาเจอไทยแลนด์\n\nโค้ชคิม เหมือนถ่ายเลือดใหม่ก็จริงแต่เขาไม่ทิ้งของเก่านะครับ เที่ยวนี้ไม่มีมือกาวเก๋าเกมที่ชื่อ ไฟริซอล เขาเลือกมือใหม่หัดเซฟ ซยีฮาน ฮัสมี ที่ไม่เคยติดทีมชาติจากสโมสร เนกรี เซมบิลัน\n\nเกมรับ; แบ๊กโฟร์ นั้น แมทธิว เดวิส แบ๊กขวา ก็ติดอยู่ก่อนแล้ว คู่เซนเตอร์ ดิออน คูลส์ นักเตะลูกครึ่งเบลเยียม-มาเลเซีย ที่เคยเล่นกับ โอเอช ลูเวิร์น, คลับ บรูช ติดทีมมาตั้งแต่โค้ช ตัน ปีที่แล้ว คูไซมี กองหลังทีพึ่งถูกเรียกมา ส่วนคนยิงประตูแบ๊กซ้าย คอร์บิน ออง นี่ก็ชุดเดิม\n\nแดนกลาง ; อับดุล อาซิส, เบรนดัน กัน นี่ก็เจอไทยมาในซูซูกิ เล่นกองกลางและเซนเตอร์ได้ และ อารีฟ ที่แม้อายุ 20 แต่เล่นมาสักพักแล้ว จากเจดีที\n\nหน้าสาม ; ดาร์เรน ลอค ไม่ใช่ตัวหลัก เพราะ โค้ชคิม ให้ ซยาฟิค อาหมัดพักข้างสนาม โมฮัมหมัด ไฟซอล และ ซาฟาวีเบอร์11 ปีกที่กองหลังไทยเจอบ่อย\n\nถ้าดูจาก 11 คนแรกแกนนำเดิมๆอยู่กัน 7-8 คน บวกกับตัวสำรองที่เคยชนะไทยมาตั้งแต่ยุคโค้ช ราเยวัช โน่นเลย อย่าง ซูมาเรห์ ที่โอนสัญชาติ ดูตกลงไปเยอะ ถูกโค้ชคิมจับนั่งไปแล้ว\n\nส่วนที่ทำให้เราเหนื่อยครึ่งแรกคือ การไล่ \"เพรสแดนบนและแดนสอง\" จู่โจมเราก่อนเลย แล้วด้วยสไตล์โค้ชเกาหลี วิ่ง เข้าหา เข้าถึงตัวเร็ว เล่นบอลหนัก ดุดัน ไม่กลัว\n\nพอครึ่งหลังพอใช้พลังเยอะก็แผ่วตามระเบียบ น่าโดนหลายครั้ง ไงต้องให้เครดิตด้วยส่วนหนึ่งนะว่า...วางแผนมาแล้วเล่นได้ดีจริง\n\nแล้วการชิงอันดับสามถือว่าล้มเหลวมั้ย?\n\nอย่างที่บอกข้างต้น ถ้าไม่คิดมาก ก็แค่ friendly match\n\nถ้าคิดมากนี่ชัดเลย…ล้มเหลว\n\nกระนั้นท่านนายกฯ ลุงอ๊อด เคยพูดไว้เมื่อ 2 เดือนที่แล้วนี่เอง…\n\n“การก้าวข้ามอาเซียนในความหมายของตน ไม่ใช่ว่าต้องเป็นหนึ่งในอาเซียน แต่แค่ลดความสำคัญลง ใช้เป็นเวทีในการพัฒนานักเตะ รายการที่ไม่ใช่ฟีฟ่ารับรองก็ควรจะลดความสำคัญลงไป” (ไทยรัฐ ออนไลน์ 31 ก.ค.2565)\n\nถ้าฟังจากลุงอ๊อด นายกลูกหนัง พอสรุปได้ว่า\n\nการชิงอันดับ3 นั้น “ล้มเหลว”\n\nเพราะฟุตบอลคิงส์คัพ คือรายการที่ฟีฟ่า รับรอง\n\nเป็น ’A’ match ต้องให้ความสำคัญ มีคิดคะแนนแรงกิ้งฟีฟ่าจะต้องเข้าชิงและเป็นแชมป์ให้ได้\n\nอีกทั้งการโดนเพื่อนบ้านอาเซียนเข้ามาลูบคมถึงถิ่นแบบนี้ ย่อมสร้างความเซ็งในหัวใจให้แฟนานุแฟนบอลไทยยิ่งนัก\n\nไม่แปลกที่กระแสโซเชี่ยลจึงมุ่งหน้าหลั่งไหลไปยังอาคารสองชั้นใกล้ๆประตูรั้วทางเข้า กกท ฝั่งถนนรามคำแหง!!!\n\nไหลไปชื่นชม???\n\nคงงั้นมั้งพี่JK\n\nJACKIE",
    "USTDA ช่วยไทยสู้มะเร็ง": "USTDA ช่วยไทยสู้มะเร็ง\n\nองค์การการค้าและการพัฒนาของสหรัฐอเมริกา (USTDA) ประกาศว่าได้มอบทุนช่วยเหลือแก่บริษัทอมตะ คอร์ปอเรชัน จำกัด (มหาชน) ของไทย เพื่อศึกษาความเป็นไปได้ในการพัฒนาศูนย์มะเร็งระดับภูมิภาคใน จ.ชลบุรี ความช่วยเหลือของ USTDA ในครั้งนี้จะขับเคลื่อนเป้าประสงค์ของ บมจ. อมตะ คอร์ปอเรชัน และประเทศไทยในการช่วยให้ผู้คนหลายแสนคนในภูมิภาคลุ่มน้ำโขงตอนล่างเข้าถึงการดูแลรักษามะเร็งระดับโลกได้\n\n“การปรับปรุงการเข้าถึงบริการด้านสุขภาพที่มีคุณภาพเป็นหนึ่งในประเด็นที่ USTDA ให้ความสำคัญในประเทศไทยและเขตเศรษฐกิจเกิดใหม่อื่น ๆ ทั่วโลก” อีโน ที. อีบอง ผู้อำนวยการ USTDA กล่าว “โครงการนี้จะช่วยให้บริษัทสหรัฐฯ มีโอกาสมากมายในการนำเสนอบรรดาเทคโนโลยีด้านสุขภาพที่ล้ำสมัยซึ่งศูนย์มะเร็งต้องการ”\n\nการศึกษาของ USTDA จะช่วยให้ บมจ. อมตะ คอร์ปอเรชัน มีข้อมูลและผลการวิเคราะห์ที่จำเป็นต่อการพัฒนาศูนย์มะเร็งแห่งใหม่ในระยะต่าง ๆ โดยศูนย์แห่งนี้จะช่วยผลักดันความมุ่งหมายของไทยในการเป็นศูนย์กลางทางการแพทย์ในเอเชียตะวันออกเฉียงใต้ อีกทั้งยังเป็นส่วนแรกของการพัฒนาโครงการ “เมดิทาวน์” แบบครบวงจรของอมตะด้วย\n\n“การสนับสนุนอย่างเต็มที่จาก USTDA ควรแก่เวลา เนื่องจากเป็นหมุดหมายสำคัญสู่การพัฒนาศูนย์กลางทางการแพทย์และชีววิทยาศาสตร์ของไทย ร่วมกับภาคีทางยุทธศาสตร์ของเรา นั่นคือ ศูนย์ความเป็นเลิศด้านชีววิทยาศาสตร์ (ทีเซลส์) และโรงพยาบาลศิริราช มหาวิทยาลัยมหิดล และเราตั้งตารอที่จะได้ร่วมงานกับภาคีศูนย์มะเร็งระดับโลกในสหรัฐฯ ด้วย” วิกรม กรมดิษฐ์ ประธาน บมจ. อมตะ คอร์ปอเรชัน กล่าว\n\nลีน่า อึ้ง ประธานเจ้าหน้าที่การลงทุน บมจ. อมตะ คอร์ปอเรชัน เสริมว่า “ศูนย์แห่งนี้จะให้บริการด้านการแพทย์ระดับโลกผ่านความร่วมมือระดับนานาชาติกับผู้นำอุตสาหกรรมด้านสำคัญ ๆ เช่น การผลิตยา อุปกรณ์ทางการแพทย์ และการวิจัย สหรัฐฯ มีความเป็นเลิศระดับสากลในฐานะผู้นำด้านสุขภาพและวิทยาศาสตร์เพื่อชีวิต โดยเฉพาะอย่างยิ่งในด้านพันธุกรรมบำบัดและเซลล์บำบัด การศึกษาครั้งนี้จะยกระดับความร่วมมือของเรากับผู้ให้บริการชั้นนำด้านการดูแลรักษามะเร็งของสหรัฐฯ เพื่อช่วยให้ผู้ป่วยมะเร็งในเอเชียเข้าถึงวิธีการรักษาใหม่ ๆ ได้มากขึ้น”\n\nอุปทูตรักษาการแทนเอกอัครราชทูตสหรัฐฯ ประจำประเทศไทย เกว็น คาร์ดโน กล่าวว่า “โรคระบาดใหญ่แสดงให้เราทั้งหลายเห็นแล้วว่า การให้การดูแลทางการแพทย์ต้องอาศัยความร่วมมือระหว่างประเทศในระดับสูงสุด และการดูแลผู้ป่วยมะเร็งก็เช่นเดียวกัน ด้วยการดำเนินงานผ่าน USTDA รัฐบาลสหรัฐฯ ภูมิใจที่ได้ทำงานร่วมกับไทยเพื่อส่งเสริมโซลูชันอันทันสมัยของสหรัฐฯ ในการดูแลรักษาโรคมะเร็งเพื่อเสริมสร้างระบบสุขภาพของไทย”\n\nความช่วยเหลือที่ USTDA มอบให้แก่ บมจ. อมตะ คอร์ปอเรชัน จะขับเคลื่อนหนึ่งในเสาหลักของกรอบความร่วมมือ Partnership for Global Infrastructure and Investment ภายใต้รัฐบาลไบเดน-แฮร์ริส ซึ่งมุ่งเสริมสร้างความมั่นคงด้านสุขภาพโลกผ่านการลงทุนในบริการสาธารณสุขที่เน้นผู้รับบริการ นอกจากนี้ ยังสนับสนุนนโยบายประเทศไทย 4.0 เพื่อฟื้นฟูโครงการพัฒนาพื้นที่ชายฝั่งทะเลตะวันออกของประเทศในพื้นที่ จ.ระยอง ชลบุรี และฉะเชิงเทรา\n\nบริษัทของสหรัฐฯ ที่สนใจส่งข้อเสนอสำหรับโครงการศึกษาความเป็นไปได้นี้ สามารถดูข้อมูลได้ที่ www.ustda.gov/work/bid-on-an-overseas-project",
    "แฟนไทยเดือด ชูป้ายไล่นายกส.บอล สับผลงานล้มเหลวทุกชุด": "อย่างไรก็ตามในเกมรอบชิงที่ 3 ระหว่างทีมชาติไทย พบกับ ตรินิแดดแอนด์โตเบโก เมื่อวันอาทิตย์ที่ 25 ก.ย.ที่ผ่านมานั้น ได้มีกลุ่มแฟนบอลเขียนป้ายเพื่อไล่ พล.ต.อ.ดร.สมยศ พุ่มพันธุ์ม่วง นายกสมาคมกีฬาฟุตบอลแห่งประเทศไทยฯ ที่บริหารงานได้อย่างล้มเหลวแทบทุกชุด โดยมีข้อความเป็นภาษาอังกฤษว่า \"SOMYET GETOUT\"\n\nทั้งนี้ ยังเป็นกระแสวิพากษ์วิจารณ์อย่างหนักต่อเนื่อง และมุ่งประเด็นที่ว่า เพราะเหตุใดเมื่อทีมชาติไทย ทุกชุดแพ้มา ผู้บริหาร ส.บอลไทย โดยเฉพาะประมุขบอลไทย ดูเหมือนจะไม่สนใจใยดี และไม่มีใครกล้าออกมาให้สัมภาษณ์แต่อย่างใดเมื่อผลงานไม่เป้าไปตามเป้า",
    "ทีมไทยลีกไม่แผ่ว ฟีฟ่าเดย์เราไม่พัก จัดแมตช์อุ่นเครื่องต่อเนื่อง": "ขณะที่ “เดอะแรบบิท” บีจี ปทุม ยูไนเต็ด ทีมเต็งแชมป์ในปีนี้ที่ออกสตาร์ตฤดูกาลมายังไม่สามารถเรียกฟอร์เก่งได้เลย โดยช่วงฟีฟ่าเดย์วางคิวอุ่นเครื่องลงสนาม ถล่ม คัสตอม ยูไนเต็ด ทีมหัวตารางของไทยลีก2 ไปขาดลอย 5-1 ที่สนาม บีจี สเตเดี้ยม โดยได้ประตูจาก ชาตรี ฉิมทะเล ตัวเก๋าของทีม , เปาโล คอนราโด้ แข้งต่างชาติที่ประเดิมตัวจริงในลีกให้กับทีมในนัดล่าสุด , ดิโอโก้ หลุยส์ ซานโต้ แนวรุกต่างชาติของทีมที่มีข่าวจะลงเล่นไทยลีกฤดูกาลนี้เป็นซีซั่นสุดท้าย และ 2 ประตูของ ธีรศิลป์ แดงดา ดาวยิงชาวไทยที่ถูกเมินชุดคิงส์คัพ\n\nเริ่มต้นกันที่ “แข้งเทพ” ทรู แบงค็อก ยูไนเต็ด ทีมอันดับสามของศึกไทยลีกในเวลานี้ ที่ยังไม่แพ้ใคร ภายใต้การคุมทัพของ ออเรลิโอ วิดมาร์ กุนซือชาวออสเตรเลีย ได้จัดแมตช์อุ่นเครื่องเตรียมความพร้อมถึง 2 เกมด้วยกัน โดยเกมแรกเปิดรัง ทรู สเตเดี้ยม เอาชนะ ทีมจากไทยลีก 2 อย่าง ราชประชา เอฟซี ไปด้วยสกอร์ 3-1 จากการทำประตูของ วิลเล่น โมต้า ดาวยิงชาวบราซิลที่ยังรอโอกาสลงสนามในเกมลีก และอีกสองประตูจากลูกยิงของ รัชนาท อรัญญไพโรจน์ และ ชญาวัต ศรีนาวงษ์ ส่วนเกมที่สอง ลงอุ่นเครื่อง เอาชนะ อยุธยา ยูไนเต็ด ทีมจ่าฝูงของไทยลีก2 ณ เวลานี้ ไปขาดลอย 4-0 โดยได้ประตูจาก วานเดอร์ หลุยส์ แนวรุกตัวความหวัง และ ชยธร เทพสุวรรณวร ดาวรุ่งของทีมที่ช่วยกันทำคนละ 2 ประตู\n\nมาต่อที่สนานธันเดอร์โดม สเตเดี้ยม ขุนพล “กิเลนผยอง” เมืองทอง ยูไนเต็ด นำโดย โค้ชมาริโอ ยูรอฟสกี้ ที่เพิ่งหายป่วยกลับมานั่งสั่งการลูกทีมลงสนามอุ่นเครื่องเฉือนเอาชนะ นครปฐม ยูไนเต็ด ภายใต้การคุมทีมของ “โค้ชธง” ธงชัย สุขโกกี กุนซือจอมแทคติก ด้วยสกอร์ 1-0 จากประตูชัยของ ปรเมศย์ อาจวิไล\n\nส่วนทีมน้องใหม่ที่ยังไม่สามารถคืนฟอร์มเก่งแบบช่วงต้นฤดูกาลได้ อย่าง \"รถม้ามรกต\" ลำปาง เอฟซี เปิดสนามหนองกระทิงรังเหย้าของตัวเองอุ่นเครื่องก็ยังทำได้เพียงแค่เสมอกับ เชียงใหม่ เอฟซี ทีมกลางตารางจากไทยลีก2 ด้วยสกอร์ 1-1 จากการทำประตูของแนวรุกต่างชาติคนใหม่อย่าง แบรนดอน วิลสัน\n\nต่อกันด้วยทีม ลำพูน วอริเออร์ อีกหนึ่งทีมน้องใหม่ ภายใต้การคุมทัพของ “โค้ชโอ่ง” ดุสิต เฉลิมแสน ที่ฟอร์มในลีกยังสะกดคำว่าชนะไม่เป็น แต่ในเกมอุ่นเครื่องนี้โชว์ฟอร์มแจ่มด้วยการถลุง เชียงใหม่ ยูไนเต็ด ทีมไทยลีก2 ไป 3-1 โดยหวังว่า เมื่อศึกไทยลีกคัมแบ็ก นักเตะน่าจะได้พละกำลังกลับมาสู้ได้อย่างเต็มที่ และสาวกราชันโคขาวจะได้เฮเสียที โดยเกมอุ่นเครื่องหนนี้ ลำพูน วอริเออร์ ได้ประตูจาก อ็อกเยน มูดรินสกี ดาวยิงของทีมที่ยังรอสกอร์แรกในลีกอยู่ , อนันต์ ยอดสังวาลย์ ดาวรุ่งขวัญใจแฟนบอล และ ธนกร น้าวานิช\n\nปิดท้ายที่ “ฉลามชล” ชลบุรี เอฟซี จ่าฝูงไทยลีกในเวลานี้ ลงอุ่นเครื่องทำศึกดาร์บี้แมตช์ทะเลอ่าวไทยกับทีมบ้านใกล้เรือนเคียงอย่าง ระยอง เอฟซี จาก ไทยลีก 2 ที่สนามชลบุรี ยูทีเอ สเตเดี้ยม ซึ่งลูกทีมของ “โค้ชเตี้ย” สะสม พบประเสริฐ ยังไว้ลายทีมจ่าฝูงสอนเชิงไปเบาะๆ 1-0 จากการซัดจุดโทษของ ยู บยอง ซู\n\nสำหรับศึกไทยลีกสุดสัปดาห์นี้จะกลับมาหวดกันตามปกติ หลังเสร็จสิ้นภารกิจในช่วงฟีฟ่าเดย์ เริ่มจากวันเสาร์ที่ 1 ต.ค.65 นครราชสีมา มาสด้า เอฟซี พบ ขอนแก่น ยูไนเต็ด เวลา 18.00 น. สนาม เฉลิมพระเกียรติ 80 พรรษา , โปลิศ เทโร เอฟซี พบ ลำพูน วอริเออร์ เวลา 18.30 น. สนาม บุณยะจินดา , ลีโอ เชียงราย ยูไนเต็ด พบ สุโขทัย เอฟซี เวลา 19.00 น. สนาม ลีโอ เชียงราย สเตเดี้ยม , บีจี ปทุม ยูไนเต็ด พบ เมืองทอง ยูไนเต็ด เวลา 19.30 น. สนาม บีจี สเตเดี้ยม\n\nส่วนเกมวันอาทิตย์ที่ 2 ต.ค.65 ราชบุรี เอฟซี พบ ลำปาง เอฟซี เวลา 17.30 น. สนามดราก้อน โซลาร์ ปาร์ค , การท่าเรือ เอฟซี พบ ทรู แบงค็อก ยูไนเต็ด เวลา 18.00 น. สนาม แพท สเตเดี้ยม , ชลบุรี เอฟซี พบ หนองบัว พิชญ เอฟซี เวลา 18.00 น. สนาม ชลบุรี ยูทีเอ สเตเดี้ยม , บุรีรัมย์ ยูไนเต็ด พบ พีที ประจวบ เอฟซี เวลา 19.00 น. สนาม ช้าง อารีน่า",
    "“ไทย” พร้อมจัด “เอเปค” ดึง เชฟดัง เสริฟมื้อค่ำผู้นำ ด้วยวัตถุดิบชั้นเลิศ": "นาย อนุชา บูรพชัยศรี รองเลขาธิการนายกรัฐมนตรีฝ่ายการเมือง ปฏิบัติหน้าที่โฆษกประจำสำนักนายกรัฐมนตรี เผยความคืบหน้าการเตรียมการจัด การประชุมผู้นำเขตเศรษฐกิจเอเปค และการประชุมที่เกี่ยวข้อง ในช่วงที่ประเทศไทยเป็นเจ้าภาพ ปี พ.ศ. 2565 ซึ่งจะมีขึ้นระหว่างวันที่ 18 – 19 พฤศจิกายน 2565 นี้ โดยใช้ศูนย์การประชุมแห่งชาติสิริกิติ์ เป็นสถานที่สำหรับการประชุมหลัก และหอประชุมกองทัพเรือสำหรับ งานเลี้ยงอาหารค่ำ (Gala Dinner) อย่างเป็นทางการ สำหรับผู้นำเขตเศรษฐกิจเอเปคและคู่สมรส\n\nโฆษกประจำสำนักนายกรัฐมนตรี กล่าวว่า หน่วยงานที่เกี่ยวข้องของไทยร่วมกันเตรียมความพร้อมสำหรับการเป็นเจ้าภาพจัดการประชุมฯ ของไทยอย่างแข็งขัน โดยด้านการรักษาดูแลความปลอดภัย ทางกองบัญชาการตำรวจนครบาลได้เตรียมความพร้อมให้กับเจ้าหน้าที่ตำรวจและชุดปฏิบัติการพิเศษ ฝึกซ้อมแผนแก้ไขปัญหาสถานการณ์วิกฤติ และการเผชิญเหตุ รองรับการประชุมเอเปค 2565 ในช่วงวันที่วันที่ 16 – 20 กันยายน 2565 ที่ผ่านมาโดยมีการซักซ้อมยุทธวิธีการปฏิบัติต่าง ๆ ในกรุงเทพฯ เพื่อรองรับสถานการณ์ที่อาจจะเกิดขึ้น\n\nในส่วนของงานเลี้ยงอาหารค่ำอย่างเป็นทางการ สำหรับผู้นำเขตเศรษฐกิจเอเปคและคู่สมรสซึ่งจะมีขึ้นที่หอประชุมกองทัพเรือ ได้มีการเตรียมการอย่างเหมาะสมและสอดคล้องกับโมเดลเศรษฐกิจชีวภาพ เศรษฐกิจหมุนเวียน และเศรษฐกิจสีเขียว (Bio-Circular-Green Economy Model: BCG) ซึ่งเป็นแนวคิดหลักของไทยในการเป็นเจ้าภาพการประชุมฯ พร้อมคัดเลือกวัตถุดิบ และเมนูอาหาร เครื่องดื่มที่มีความเป็นเลิศในรสชาติตามตำรับไทยแท้ มีความสร้างสรรค์ และใช้วัตถุดิบที่โดดเด่นมีคุณภาพจากทุกภูมิภาคของไทย อาทิ ผักออแกนิคจากวิสาหกิจชุมชนทั่วทุกภาคของเมืองไทย ไก่ฟ้าโครงการหลวง กุ้งมังกร 7 สีภูเก็ต ไข่เป็ดไล่ทุ่งเมืองสุพรรณบุรี เกลือเมืองเพชร กุ้งแม่น้ำอยุธยา ไก่บ้านออแกนิคจากนครปฐม ไข่ปลากุเลาแดดเดียวจากปัตตานี เนื้อโคขุนจากสหกรณ์โพนยางคำสกลนคร ข้าวหอมมะลิไทยจากทุ่งกุลาร้องไห้ และยอดกาแฟเมืองน่าน\n\nทั้งนี้ เมนูอาหารจะได้รับการรังสรรค์โดย เชฟชุมพล แจ้งไพร ซึ่งเป็น 1 ใน 9 APEC Presenters นอกจากนี้ ยังมีการนำผลิตภัณฑ์ งานศิลปหัตถกรรมไทย จากมูลนิธิส่งเสริมศิลปาชีพในสมเด็จพระนางเจ้าสิริกิติ์ พระบรมราชินีนาถ มาใช้ในการตกแต่งโต๊ะอาหาร ซึ่งจะสะท้อนเอกลักษณ์ความเป็นไทยได้เป็นอย่างดี\n\n“รัฐบาลและหน่วยงานที่เกี่ยวข้องมุ่งมั่นร่วมกันเตรียมความพร้อมประเทศไทยในทุกด้าน สู่การเป็นเจ้าภาพจัดการประชุมเอเปคที่จะมีขึ้นในเดือนพฤศจิกายนนี้ โดยพิจารณาดำเนินการอย่างเหมาะสม สมเกียรติเต็มภาคภูมิ และสอดคล้องกับแนวคิดหลักที่ไทยผลักดันในการเป็นเจ้าภาพ พร้อมทั้งผสมผสาน นำเสนอเอกลักษณ์ความเป็นไทย ผ่านอาหาร เครื่องดื่ม และผลิตภัณฑ์ที่มีชื่อเสียงของไทย ซึ่งจะเป็นโอกาสสำคัญในการประชาสัมพันธ์ของดีประเทศไทยให้เป็นที่รู้จักในเวทีระดับนานาชาติ นอกจากนี้ รัฐบาลคำนึงถึงความปลอดภัยเป็นหลักสำคัญ โดยได้มีการเตรียมแผนรองรับหากเกิดสถานการณ์ที่ไม่คาดคิด และขอให้ประชาชนทุกคนร่วมเป็นเจ้าภาพด้วยมิตรภาพที่ดี เพื่อให้การเป็นเจ้าภาพการประชุมฯ ของไทยจะสำเร็จลุล่วงไปด้วยดี” นายอนุชา กล่าว",
    "เก็บตก 5 ข้อน่าสนใจ ทีมชาติไทยกู้ศักดิ์ศรีเชือดตรินิแดดฯ": "ก่อนหน้าที่ คิงส์ คัพ 2022 จะเริ่มต้น อเล็กซานเดร โพลกิ้ง กุนซือทีมชาติไทย เคยให้สัมภาษณ์ว่าทัวร์นาเมนต์นี้จะเป็นรายการที่เปิดโอกาสให้กับนักเตะหน้าใหม่ รวมถึงบรรดาแข้งที่ยังมีประสบการณ์ในเกมระดับนานาชาติน้อยนิด\n\nชาญณรงค์ พรมศรีแก้ว, ฉัตรมงคล เรืองฐณโรจน์ และ ธีรศักดิ์ เผยพิมาย คือ 3 รายชื่อที่ไม่เคยลงสนามให้กับทีมชาติไทย ชุดใหญ่\n\nนอกจากนี้ กัมพล ปฐมอรรฆย์กุล, กิตติพงศ์ ภูแถวเชือก, ศุภนันท์ บุรีรัตน์, เฉลิมศักดิ์ อักขี, พิชา อุทรา และรวมไปถึง ศุภณัฏฐ์ เหมือนตา คือกลุ่มผู้เล่นที่ยังเล่นให้ทัพช้างศึกไม่ถึง 10 นัด\n\nทว่า 13 ชื่อ ทั้งหมดข้างต้น มีส่วนร่วมกับ คิงส์ คัพ หนนี้แบบครบถ้วน\n\nโดยเฉพาะเกมชนะตรินิแดด แอนด์ โตเบโก 2-1 ที่บรรดาผู้เล่นหน้าใหม่ต่างทำผลงานได้น่าพอใจ\n\nต้องขอบคุณ โพลกิ้ง ที่รักษาสัญญาอย่างที่เขาเคยกล่าวไว้ แม้ว่าสุดท้ายจะได้เพียงอันดับ 3 แต่มันก็ทำให้ได้เห็นถึงข้อบกพร่องต่างๆ และได้รู้ว่าผู้เล่นคนใดที่จะได้ไปต่อกับทีม\n\n[ 2 ] สุภโชค สตาร์คนใหม่ของช้างศึก\n\n\n\nสุภโชค สารชาติ ที่อาจจะพลาดจุดโทษในเกมกับมาเลเซีย จนไทย ไม่สามารถผ่านเข้าสู่รอบชิงชนะเลิศ คิงส์ คัพ 2022 ได้สำเร็จ\n\nทว่าผลงานโดยรวมของเขาทั้ง 2 นัด พิสูจน์ให้เห็นแบบชัดเจนว่าเจ้าตัวกำลังพัฒนาไปอย่างไวว่อง\n\nความสามารถเฉพาะตัวอันเป็นจุดเด่นก็ยังคงอยู่ แต่สิ่งที่เพิ่มเติมคือการเล่นร่วมกับเพื่อนที่ดูจะเนียนตากว่าเก่า อีกทั้งยังมีเรื่องของการลงไปช่วยเกมรับที่ทำได้ดีเช่นกัน\n\nทั้ง 2 เกมกับมาเลเซีย และตรินิแดด แอนด์ โตเบโก - สุภโชค นี่แหละคือคนที่สร้าง 'ความแตกต่าง' ให้กับทัพช้างศึก อย่างแท้จริง\n\nแม้ว่าปัจจุบันเขาจะยังไม่ได้ลงสนามให้ คอนซาโดเล่ ซัปโปโร อย่างสม่ำเสมอ แต่ด้วยฟอร์มแบบนี้ หากรักษามาตรฐานได้อย่างสม่ำเสมอ มั่นใจได้เลยว่ายังไงเสีย ฤดูกาล 2023 เด็กหนุ่มชาวศรีสะเกษ จะได้รับการขยายสัญญาออกไปแน่ๆ\n\nเมื่อเป็นเช่นนั้น ทีมชาติไทย จะได้ประโยชน์อีกมหาศาลจาก สุภโชค ในอีกหลายปีต่อจากนี้\n\n[ 3 ] กฤษดา ควรเล่นกองกลาง\n\nเข้าใจได้ว่า อเล็กซานเดร โพลกิ้ง คงจะชื่นชอบ กฤษดา กาแมน มากๆ โทษฐานที่เป็นแกนหลักของทีมชุดแชมป์ อาเซียน คัพ 2020 กับตำแหน่งปราการหลังตัวกลางคู่กับ มานูเอล ทอม บีร์ห\n\nอย่างไรก็ตาม ปัจจุบัน นักเตะจากจังหวัดตราด คนนี้กำลังไปได้สวยกับบทบาท 'มิดฟิลด์' ที่ทำให้ ชลบุรี เอฟซี ผงาดนำเป็นจ่าฝูงของ ไทยลีก 2022-23\n\nแม้ว่าตำแหน่งแรกเริ่มและเดิมทีของ กฤษดา จะเติบโตมาจากการเป็นเซนเตอร์ฮาล์ฟ แต่ด้วยความที่รูปร่างไม่สูงใหญ่ ทำให้ถูกดันมายืนกองกลางตั้งแต่เริ่มเล่นอาชีพกับฉลามชล\n\nผลงานของนักเตะวัย 23 ปี กับบทบาทมิดฟิลด์ค่อยๆ ฉายแววความเก่งกาจ เล่นง่าย, จ่ายแม่นทั้งสั้น-ยาว, อ่านเกมเฉียบขาด และยังมีทีเด็ดจากลูกยิงไกลที่หวังผลได้อีกต่างหาก\n\nตำแหน่งที่ดีที่สุด ณ ขณะนี้ของ กฤษดา คือกองกลาง ซึ่งก็เข้าใจอีกเช่นกันว่า โพลกิ้ง มีตัวเลือกเยอะมาก แต่การที่เอากัปตัน ชลบุรี มายืนเซนเตอร์ฮาล์ฟ หากเจอทีมที่ด้อยพรรษากว่า มันไม่น่าจะสร้างปัญหานัก\n\nทว่าหากเผชิญหน้าทีมที่เหนือกว่า โดยเฉพาะในเรื่องลูกกลางอากาศ การให้เขาเป็นปราการหลังตัวกลางก็เสี่ยงไม่น้อยเลย\n\nดังจะเห็นได้จากประตูที่เสียให้ตรินิแดด แอนด์ โตเบโก ซึ่งมาจากลูกโหม่งนั่นแหละ\n\nเพราะฉะนั้นตำแหน่งที่จะเค้นศักยภาพของ กฤษดา ออกมาได้ดีที่สุดคือ 'กองกลาง' จริงๆ\n\n[ 4 ] การแจ้งเกิดอย่างเต็มตัวของ ชาญณรงค์\n\n\n\nชาญณรงค์ พรมศรีแก้ว ชื่อนี้เป็นที่คุ้นหูกันในวงกว้างสำหรับคอฟุตบอลไทย กับพรสวรรค์อันเอกอุที่รอวันปะทุอย่างเต็มตัว\n\nเด็กหนุ่มวัย 21 ปี ผู้เผชิญกับ 'ธาลัสซีเมีย' โรคร้ายที่ทำให้ร่างกายอรชรอ้อนแอ้น แถมยังอ่อนแรง เหนื่อยง่าย มาตั้งแต่เด็ก\n\nแต่ด้วย 'หัวใจ' ที่มุ่งมั่น เขาเอาชนะมันจนกลายเป็นนักฟุตบอลอาชีพอย่างเต็มตัว และค่อยๆ เติบใหญ่ในรั้ว ชลบุรี เอฟซี ที่เพาะบ่มจน ชาญณรงค์ ค่อยๆ พัฒนาไปอย่างถูกวิธี\n\nการย้ายไปเล่นที่สเปน แม้จะเป็นลีกระดับล่าง แต่มันช่วยทำให้มิดฟิลด์เท้าซ้ายคนนี้ได้เรียนรู้มากมาย ทั้งในและนอกสนาม ก่อนจะกลับมาโชว์ฟอร์มเด่นในฤดูกาล 2022-23 กับฉลามชล\n\nด้วยผลงานในระดับสโมสรที่ยอดเยี่ยม อเล็กซานเดร โพลกิ้ง จึงเรียก ชาญณรงค์ สู่ทำเนียบช้างศึกชุดใหญ่ และเขาก็ไม่ทำให้ผิดหวังกับการสร้างสรรค์เกมในนัดพบตรินิแดด แอนด์ โตเบโก พร้อมด้วย 1 ประตู กับ 1 แอสซิสต์\n\nถือได้ว่าเป็นการ 'แจ้งเกิด' กับทีมชาติไทย อย่างเต็มตัว\n\n[ 5 ] จักรพันธ์ ควรอยู่กับทีมต่อ\n\nอีกหนึ่งผู้เล่นที่ฟอร์มเด่นสะดุดตาในนัดชนะตรินิแดด แอนด์ โตเบโก คงไม่พ้นเขาคนนี้ จักรพันธ์ แก้วพรม กัปตันทีมราชบุรี ที่กลับมาติดทีมชาติอีกครั้ง\n\n3 แอสซิสต์ กับ 1 ประตู จาก 5 เกม ใน ไทยลีก 2022-23 คงยากที่ โพลกิ้ง จะปฏิเสธมิดฟิดล์วัย 34 ปี ผู้นี้\n\n\"ผมอยากทำผลงานให้ดีที่สุด และใจจริงก็อยากจะเล่นให้ทีมชาติไทย ให้นานที่สุดเช่นกัน\" นี่คือคำยืนยันจากกองกลางชาวบุรีรัมย์ ที่ปรารถนาจะมีส่วนร่วมกับทัพช้างศึกอยู่เสมอ\n\nเกมแรกกับมาเลเซีย เข้าใจได้ว่าสถานการณ์จำเป็นที่ทำให้ไม่ได้ลงเล่น แต่นัดพบตรินิแดด - จักรพันธ์ แสดงให้เห็นถึงความมุ่งมั่นอันแรงกล้า แววตาของเขาจดจ้องอยู่กับลูกฟุตบอลตลอดทั้ง 65 นาทีที่ลงสนาม\n\nแม้จะลงสนามในบทบาทมิดฟิลด์ตัวรุก แทนที่ ชนาธิป สรงกระสินธ์ ที่บาดเจ็บ แต่หลายครั้งหลายหนที่เราได้เห็นกองกลางจอมคลาสสิกคนนี้ถอยมาช่วยเกมรับ ซึ่งมันต้องใช้พละกำลังมากพอสมควร\n\nแต่เหมือนเขาจะแสดงให้ทุกคนเห็นว่า 'อายุเป็นเพียงตัวเลข'\n\nในวัย 34 แต่ร่างกายของเขายังฟิตสมบูรณ์ขนาดนี้ บวกกับประสบการณ์ที่มี นี่คือนักเตะตัวอย่าง ที่สามารถประคองรุ่นน้องในทีมให้เติบใหญ่ได้\n\nดังนั้นในทัวร์นาเมนต์หรือเกมต่อๆ ไป ชื่อของ จักรพันธ์ ก็ควรจะอยู่ในข่ายที่ต้องเรียกเข้ามาเป็นหนึ่งในขุนพลช้างศึกอีกเช่นเคย\n\n\n\n",
    "วอลเลย์บอลหญิงไทย พร้อมชนเจ้าภาพโปแลนด์": "วอลเลย์บอลหญิงไทยเดินทางถึงโปแลนด์ตั้งแต่เมื่อวานนี้​ ซึ่งการพบเจ้าภาพไม่ใช่งานง่าย แต่หากไทยเล่นได้ตามความมั่นใจแบบนัดแรก โอกาสชนะก็ถือว่าเปิดกว้าง\n\nหลังจบเกมที่ชนะตุรกี 3-2 เซต เมื่อวันเสาร์ นักตบสาวไทยต้องเดินทางต่อไปยังโปแลนด์ ที่เมืองกดัญสก์ เพื่อแข่งขันอีก 4 นัดที่เหลือของรอบแรก ในสาย B ของวอลเลย์บอลหญิงชิงแชมป์โลก ซึ่งใช้เวลาเดินทาง 1 วัน โดยออกจากที่พักในเนเธอร์แลนด์เวลา 10.30 น. เพื่อขึ้นเครื่อง 16.30 น. และต้องเผื่อเวลา เนื่องจากระบบรักษาความปลอดภัยของสนามบินอัมสเตอร์ดัมนั้นเข้มงวดและมีนักเดินทางจำนวนมาก\n\nช่วง 08.00 น. วันนี้หรือช่วงบ่ายตามเวลาในประเทศไทย หลังได้พักจากการเดินทาง นักตบสาวไทยก็ออกมายืดร่างกาย ที่บริเวณหน้าห้องพัก เพราะอากาศข้างนอกตอนเช้าค่อนข้างเย็นจัด อยู่ที่ 6 องศาเซลเซียส ใช้เวลา 30 นาที ก่อนที่จะมีโปรแกรมลงซ้อมช่วงเย็นวันนี้ ที่สนามจริง ในเวลา 18.30 น. หรือ 23.30 น. ตามเวลาประเทศไทย\n\nส่วนการพบโปแลนด์ในวันพรุ่งนี้ (27 ก.ย.2565) สาวไทยและกองเชียร์ทั้งที่ไทยและโปแลนด์ต้องการที่จะเอาชนะเจ้าภาพ เพราะเคยแพ้แบบน่าเสียดาย 2-3 เซต ในศึกเนชั่นลีกสนาม 2 เดือน มิ.ย. แต่ บีม พิมพิชยา ก็กรัมย์ เกิดอาการบาดเจ็บที่ข้อเท้า ทำให้เกมเปลี่ยน ทั้งยังมีผู้เล่นติดโควิด-19 ทำให้ทีมต้องพะวงหลายอย่าง\n\nสำหรับครั้งนี้ ผู้เล่นทั้ง​ 14 คน ไร้อาการบาดเจ็บ และเป็น 14 คนที่ดีสุดในเวลานี้ ซึ่งฝ่ายวิทยาศาสตร์การกีฬา ก็เดินทางมาดูอย่างใกล้ชิดถึงที่เมืองกดัญสก์\n\nรวมถึงเมื่อเกมที่แล้ว บีม พิมพิชยา เกิดเป็นตะคริว และออกไปพัก ก็ยังได้ ศศิภาพร จันทวิสูตร ลงไปเล่นหัวเสา และ ปรับอัจฉราพร คงยศ มาเล่นในตำแหน่งของพิมพิชยา ซึ่งยุทธวิธีนี้ โค้ชด่วนก็ใช้สำเร็จมาแล้วในเกมที่ชนะตุรกี\n\nทั้งนี้​ คาดว่าการพบโปแลนด์ จะเป็นเกมที่สนุกอีกนัดหนึ่ง เพราะการเก็บแต้มในรอบแรกให้เยอะ​ ๆ ก็ถือว่าจะเป็นผลดีในรอบ 2 เพราะคะแนนรอบแรกจะติดตัวตามไปด้วย โดยสาวไทยจะลงสนามคืนพรุ่งนี้ เวลา 20.30 น.ของโปแลนด์ หรือ​ 01.30 น.​ ตามเวลาไทย",
    "\"ออมสิน\" ศศิภาพร อาวุธลับลูกยางสาวไทยในศึกชิงแชมป์โลก": "ปัจจุบันเธอเล่นให้หับสโมสรไดมอนด์ ฟู้ดฯ ด้วยส่วนสูง 178 ซม. จุดเด่นของ \"ออมสิน\" คือ การตบอันหนักหน่วงถอดแบบมาจาก \"อร\" อรอุมา สิทธิรักษ์ ตำนาน 7 เซียนและเป็นไอดอลของเธอด้วย ซึ่งกลายเป็นอาวุธหลักที่ทำให้ 'ออมสิน' คว้ารางวัลผู้เล่นทรงคุณค่าและหัวเสายอดเยี่ยม พร้อมพาต้นสังกัดป้องกันแชมป์วอลเลย์บอลไทยแลนด์ ลีก ได้ในซีซั่นล่าสุด\n\nอีกหนึ่งคนที่น่าตอนนี้น่าจับตามองมากที่สุดก็คงจะหนีไม่พ้น 'ออมสิน' ศศิภาพร จันทวิสูตร มือตบหัวเสาวัย 24 ปีทีมชาติไทย หลังลงมาเป็นคนพลิกเกมช่วยให้วอลเลย์บอลหญิงไทยแซงชนะตุรกี 3-2 ได้สำเร็จ ในการประเดิมแมตช์แรกในศึกชิงแชมป์โลกเมื่อวันเสาร์ที่ผ่านมา\n\nส่วนผลงานกับทีมชาติ เจ้าตัว ติดทีมชาติมาตั้งแต่ชุดเยาวชน ละก้าวไปถึงการเป็นรองแชมป์ยุวชนชิงแชมป์อาเซียน 2012 อันดับ 5 ศึกยุวชนชิงแชมป์เอเชีย 2012 จากปัญหาส่วนตัว ทำให้ ศศิภาพร หายจากสารบบทีมชาติไประยะหนึ่ง ก่อนที่จะกลับมาเริ่มมาโชว์ฟอร์มยอดเยี่ยมอีกครั้งกับสโมสร 3BB นครนนท์ ในศึกวอลเลย์บอลไทยแลนด์ลีก ฤดูกาล 2017-18\n\nจากนั้นได้รับโอกาสคืนสู่ทีมชาติ และย้ายมาอยู่กับสโมสร ไดมอนด์ ฟู้ด-ไฟน์เชฟ สปอร์ต คลับ ในซีซั่น 2019-20 โดยในศึกวอลเลย์บอลไทยแลนด์ ลีก ฤดูกาลล่าสุด 2021-2022 ศศิภาพร ช่วยให้ ไดมอนด์ ฟู้ดฯ คว้าแชมป์แล้ว ยังได้อีก 2 รางวัลไปครอง คือ ตำแหน่งผู้เล่นยอดเยี่ยม MVP และผู้เล่นตำแหน่งหัวเสายอดเยี่ยม\n\nหลังจากนั้น ศศิภาพร ก็ได้รับโอกาสมากขึ้นในทีมชุดอันดับ 3 เอวีซี คัพ และชุดแชมป์อาเซียนกรังด์ ปรีซ์ ประทับใจโค้ชด่วนเหมือนเคยจนติดทีมไปลุยชิงแชมป์โลก\n\nในแมตช์ที่ชนะตุรกี ศศิภาพร ถือว่าเป็นตัวแปรสำคัญ หรือ ซูเปอร์ซับในแมตช์นั้นอย่างแท้จริง เสิร์ฟตัดเกมรุกช่วยให้ทีมเก็บแต้มได้ต่อเนื่อง ลูกตบอันหนักหนังและจังหวะอ่านเกดักบล็อกและรับลูกตบก็ทำได้ดีแบบครบเครื่อง จบเกมนั้นเธอทำไป 7 แต้ม จากตบ 5 ครั้ง บล็อก 1 และเสิร์ตเอซอีก 1\n\nหลังจบเกมที่เอาชน ตุรกี ไปได้ เพจวอลเลย์บอลเวิลด์ ของสหพันธ์วอลเลย์บอลนานาชาติ หรือ (FIVB) ได้โพสต์ไฮไลท์ส่วนตังของเธอลงเพจมีแฟนลูกยางทั่วโลกแห่มาชื่นชน รวมไปถึง จิโอวานนี กุยเด็ตติ หัวหน้าผู้ฝึกสอนทีมชาติตุรกี เอ่ยปากชมว่าพวกเขาเจอดาวเด่นคนใหมของไทยแล้ว แต่ภารกิจของเธอในศึกชิงแชมป์โลกหนนี้ยังไม่จบ แฟนติดตามเชียร์กันได้ยาวๆในรอบแรกอีก 4 แมตช์ที่เหลือในรอบแบ่งกลุ่ม\n\n\n\n\n\n\n\n",
    "“หุ้นไทย” ปิดตลาดวันนี้ ร่วง 10.46 จุด ปรับฐานกังวลเศรษฐกิจโลกถดถอย": "ความเคลื่อนไหว “ ดัชนีตลาดหุ้นไทย ” วันนี้ (26 ก.ย.) ปิดตลาดที่ 1,621.25 จุด ลดลง 10.46 จุด หรือ 0.64% ด้วยมีมูลค่าการซื้อขาย 71,253 ล้านบาท โดยระหว่างวันดัชนีปรับตัวขึ้นสูงสุด 1,628.95 จุด และดัชนีปรับตัวต่ำสุด 1,615.32 จุด\n\nนักวิเคราะห์หลักทรัพย์ บล.โนมูระ พัฒนสิน กล่าวว่า ในวันนี้ตลาดเคลื่อนไหวในเชิงลบ ปรับฐานตามตลาดต่างประเทศ จากความกังวลเศรษฐกิจโลกถดถอย ตามกลุ่มพลังงาน+ปิโตรเคมี ที่อยู่ในธีม Global Plays แต่เห็นแรงประคองจากกลุ่ม Anti-Commodity และ Yield Surge ซึ่งคาดเป็นธีมหลักของตลาดสลับมาประคองช่วงนี้\n\nสำหรับกลยุทธ์ ระยะสั้นประเมินตลาดจะปรับน้ำหนักลงทุนในกลุ่มพลังงาน และ Global Plays ที่เผชิญภาพลบลง และเปลี่ยนเม็ดเงินสู่กลุ่มที่พื้นฐานธุรกิจอยู่ในจุดเปลี่ยนเป็นภาพบวก อาทิ Anti-Commodity (SCGP, GPSC, BGRIM, TOA, DPAINT (Trading)) กลุ่ม Yield Surge (SCB, KBANK, BLA, TLI)\n\nส่วนระยะกลาง-ยาวสามารถสะสมหุ้นในกลุ่ม Consumer อิงการฟื้นตัวในประเทศ (ADVANC, INTUCH, DTAC, MAKRO, SNNP, BJC) และหุ้น High Growth (BE8, IIG)ฃ\n\nพิสูจน์อักษร....สุรีย์ ศิลาวงษ์",
    "ครบ 8 เดือน ฟื้นสัมพันธ์ ไทย-ซาอุฯ \"โอกาสอันมากมาย\" ของธุรกิจ ส่วนแรงงานไทยยังไม่ได้ส่งออก": "ครบ 8 เดือน ฟื้นสัมพันธ์ ไทย-ซาอุฯ \"โอกาสอันมากมาย\" ของธุรกิจ ส่วนแรงงานไทยยังไม่ได้ส่งออก\n\nที่มาของภาพ, กระทรวงพาณิชย์ คำบรรยายภาพ, กระทรวงพาณิชย์ส่งไก่ไทยไปซาอุดีอาระเบีย เมื่อเดือน มี.ค. เป็นการส่งออกเนื้อไก่สดจากไทยครั้งแรก ในรอบ 18 ปี พณ. ตั้งเป้าไทยส่งออกไก่ 980,000 ตันในปีนี้\n\n25 กันยายน 2022\n\n8 เดือน หลังจาก พล.อ.ประยุทธ์ จันทร์โอชา นายกรัฐมนตรี เยือนซาอุดีอาระเบีย เพื่อฟื้นความสัมพันธ์ทางการทูตในรอบกว่า 32 ปี เครื่องยนต์เศรษฐกิจในภาคท่องเที่ยว การค้าและการลงทุน เติบโตอย่างรวดเร็ว ทว่า ภาคการจัดส่งแรงงานไทยไปชาติตะวันออกกลางแห่งนี้ ยังไม่เห็นทิศทางที่สดใส\n\nแม้กระทรวงแรงงานเร่งเป็นตัวกลางประสานระหว่างนายจ้างซาอุดีอาระเบีย ที่ต้องการคนไทยไปทำงานเหมือนเช่นกว่า 30 ปีก่อน แต่การจัดส่งผ่านรัฐยังอยู่ระหว่างขั้นตอนการสมัครและการคัดเลือกแรงงาน ที่มีคนไทยสนใจไม่มากนัก\n\n\"มันเกือบจะเป็นไปไม่ได้เลย... พอมีการออกข่าวว่า จะมีความต้องการแรงงานเยอะ ผมไม่ได้ตื่นเต้นเลย เพราะรู้ว่าเขาไม่กล้าจ้าง เพราะค่าแรงเขาถูก\" บรรจง ฉุดพิมาย รองประธานที่ปรึกษาสมาคมการจัดหางานไทยไปต่างประเทศ และตัวแทน หรือเอเยนต์จัดหางานที่มีประสบการณ์อยู่ในตะวันออกกลางกว่า 30 ปี กล่าวกับบีบีซีไทย\n\n25 มกราคม 2565 คือ วันที่ไทยและซาอุดีอาระเบีย กลับมาเปิดสัมพันธ์ทางการทูตระหว่างกัน พล.อ. ประยุทธ์ กล่าวในช่วงนั้นว่า \"รู้สึกยินดีเป็นอย่างยิ่งกับโอกาสอันมากมายมหาศาล\" ที่ประเมินว่าทั้งสองประเทศจะได้รับ ใน 9 ด้าน เช่น การท่องเที่ยว พลังงาน แรงงาน และอาหาร เป็นต้น\n\nหลังจากนั้นมีการเยือนในระดับรัฐมนตรีของทั้งกระทรวงการต่างประเทศ กระทรวงแรงงาน และล่าสุด คือ กระทรวงพาณิชย์ เมื่อปลายเดือน ส.ค.\n\nที่มาของภาพ, กระทรวงพาณิชย์ คำบรรยายภาพ, นายจุรินทร์ ลักษณวิศิษฏ์ พร้อมด้วยผู้แทนภาครัฐและเอกชน แถลงข่าวภายหลังการพบหารือกับประธานสภาหอการค้าซาอุดีอาระเบีย และเปิดงาน Saudi-Thai Business Forum เมื่อ 29 ส.ค. 2565 ที่ซาอุดีอาระเบีย\n\nข้อมูลจากกรมเจรจาการค้าระหว่างประเทศ กระทรวงพาณิชย์ ระบุกับบีบีซีไทยว่า มูลค่าการค้าระหว่างกันของไทยและซาอุดีอาระเบีย ตั้งแต่เดือน ก.พ.-ก.ค. ปีนี้ หรือนับแต่การเยือนของ พล.อ.ประยุทธ์ เพิ่มขึ้นจากช่วงเวลาเดียวกันของปีก่อนหน้าถึง 59.64% โดยมีมูลค่ารวม 178,058 ล้านบาท แบ่งเป็นการส่งออก 33,084 ล้านบาท และการนำเข้า 144,974 ล้านบาท\n\nสำหรับสินค้าส่งออกสำคัญของไทย 5 อันดับแรก กรมเจรจาการค้าระหว่างประเทศ บอกว่าเป็นกลุ่มสินค้าเดิมที่มีการค้าขายระหว่างกันอยู่แล้ว แต่การเปิดความสัมพันธ์ทางการทูต ก็ได้เปิดตลาดใหม่ ๆ ให้กับธุรกิจไทย โดยเฉพาะสินค้าเกษตรและอาหาร ที่มีกลุ่มอาหารฮาลาลที่ทางซาอุดีอาระเบียสนใจเป็นพิเศษ\n\nผ่านมาแล้ว 8 เดือน ของการเปิดสัมพันธ์ระหว่างกันของสองประเทศ ภาคส่วนต่าง ๆ มีความคืบหน้าอย่างไร บีบีซีไทยสำรวจสถานการณ์และตัวเลขที่น่าสนใจ ได้ดังนี้\n\nการค้าการลงทุน กับโอกาสของภาคธุรกิจ\n\nตัวเลขการค้าระหว่างกันของไทยและซาอุดีอาระเบีย ในช่วงเดือน ม.ค.-ก.ค. 2565 อยู่ที่ 194,522 ล้านบาท\n\nประเทศไทยส่งออกไปซาอุดีอาระเบีย มูลค่า 37,183 ล้านบาท และนําเข้าจากซาอุดีอาระเบีย มูลค่า 157,339 ล้านบาท\n\nเพียง 7 เดือนของปีนี้ มูลค่าการค้าระหว่างไทยกับซาอุดีอาระเบีย เพิ่มขึ้น 46% โดยไทยส่งออกสินค้าไปยังซาอุดีอาระเบียเพิ่มขึ้น 26%\n\nข้อมูลจากกรมเจรจาการค้าระหว่างประเทศ ระบุว่า สินค้าส่งออกสำคัญของไทยไปซาอุดีอาระเบีย 5 อันดับแรก ปี 2565 (ม.ค-ก.ค.) ได้แก่ 1) รถยนต์ อุปกรณ์และส่วนประกอบ 2) ไม้และผลิตภัณฑ์ไม้ 3) ผลิตภัณฑ์ยาง 4) อาหารทะเลกระป๋องและแปรรูป 5) เครื่องปรับอากาศและส่วนประกอบ\n\nสินค้านำเข้าสำคัญของไทยจากซาอุดีอาระเบีย 5 อันดับแรก ปี 2565 (ม.ค-ก.ค.) ได้แก่ 1) น้ำมันดิบ 2) ปุ๋ยและยากำจัดศัตรูพืช 3) เคมีภัณฑ์ 4) น้ำมันสำเร็จรูป 5) สินแร่โลหะ เศษโลหะ และผลิตภัณฑ์\n\nในการเยือนซาอุดีอาระเบีย ของนายจุรินทร์ ลักษณวิศิษฏ์ รองนายกรัฐมนตรี และรัฐมนตรีว่าการกระทรวงพาณิชย์ พร้อมด้วยคณะผู้บริหารระดับสูงกระทรวงพาณิชย์และผู้แทนภาคเอกชน เมื่อปลายเดือน ส.ค. ที่ผ่านมา ได้มีการทำข้อตกลงร่วมกันระหว่างเอกชนของ 2 ประเทศ และจัดตั้งสภาธุรกิจไทย-ซาอุดีอาระเบีย เพื่อขับเคลื่อนการเจรจาทางการค้า\n\nรัฐบาลไทยคาดการณ์ว่าจะซื้อขายสินค้าระหว่างกันได้ไม่ต่ำกว่า 10,000 ล้านบาท ภายใน 1 ปี นับตั้งแต่วันที่มีการลงนาม และเมื่อรวมกับสินค้าไทย ที่นำมาขายได้ทันทีจากการเยือนซาอุดีอาระเบียครั้งนี้ 2,200 ล้านบาท รวมเป็น 12,200 ล้านบาท\n\nที่มาของภาพ, กระทรวงพาณิชย์\n\nสินค้าเกษตรและอุตสาหกรรมอาหารและผลิตภัณฑ์ฮาลาล ดูจะเป็นกลุ่มธุรกิจที่มีการขยับของภาคธุรกิจมากที่สุด โดยมีความคืบหน้าจากการเยือนของคณะของกระทรวงพาณิชย์ ดังนี้\n\nเดือน มี.ค. - องค์การอาหารและยาของซาอุดีอาระเบีย อนุญาตการนำเข้าไก่จากไทยเข้าประเทศได้เป็นครั้งแรกในรอบ 18 ปี โดยเป็นการนำเข้าจากโรงงานผลิตไก่แช่เย็น ไก่แช่แข็งและผลิตภัณฑ์ไก่ จำนวน 11 โรงงาน ซึ่งจากจำนวนทั้งหมดนี้ มี 6 โรงงาน เป็นโรงงานซีพีเอฟ หรือ บริษัท เจริญโภคภัณฑ์อาหาร จำกัด ในเครือซีพี\n\nซีพีเอฟคาดว่า ภายในสิ้นปีจะส่งออกได้ 6,000 ตัน มูลค่า 400-500 ล้านบาท และตั้งเป้าจะทำได้ถึง 60,000 ตัน ภายใน 5 ปี หรือมูลค่า 4,200 ล้านบาท\n\nนอกจากนี้ ไทยยังยื่นรายชื่อโรงงานชำแหละไก่ต่อซาอุดีอาระเบีย เพิ่มเติมอีก 28 โรงงาน แหล่งข่าวระบุกับบีบีซีไทยว่า มีทั้งรายใหญ่ อย่างซีพีเอฟ สหฟาร์ม และรายย่อยอื่น ๆ\n\nเดือน ส.ค. - บริษัท ปตท. นํ้ามัน และการค้าปลีก จำกัด (มหาชน) หรือโออาร์ ปตท. พาเชนร้านกาแฟคาเฟ่อะเมซอน เปิดสาขาแรกที่กรุงริยาด และเตรียมเปิดทั้งหมดรวม 150 สาขา ภายในระยะเวลา 10 ปี\n\nห้างมานูเอล มาร์เก็ต - ห้างชั้นนำที่นำเข้าสินค้าจากยุโรปและเอเชีย มี 12 สาขาในหลายเมืองของซาอุดีฯ สื่อหลายสำนักรายงานตรงกันว่า นายจุรินทร์ รมว. พาณิชย์ ให้ข่าวถึงความคาดหวังว่าห้างดังกล่าวจะนำเข้าสินค้าไทยเพิ่มขึ้นจาก 22 ล้านดอลลาร์สหรัฐ เป็น 30 ล้านดอลลาร์สหรัฐ ในปีนี้ หรือประมาณ 1,110 ล้านบาท\n\nกลุ่มอาหารฮาลาล - อยู่ระหว่างเจรจาเพิ่มเติม ได้แก่ เนื้อวัว นมวัว และเนื้อแพะ\n\nที่มาของภาพ, กระทรวงพาณิชย์ คำบรรยายภาพ,\n\nภาคการท่องเที่ยว\n\nสายการบินซาอุเดียแอร์ไลน์ เปิดเที่ยวบินปฐมฤกษ์ บินตรงจากเมืองเจดดาห์-กรุงริยาด มาไทยเมื่อ 28 ก.พ. เป็นการบินตรงครั้งแรกในรอบ 32 ปี และเปิดเส้นทางบินตรงเชิงพาณิชย์ในเดือน พ.ค.\n\nการบินไทย เปิดเส้นทางบินใหม่สู่ซาอุดีอาระเบีย เริ่มให้บริการตั้งแต่เดือน ส.ค. ที่ผ่านมา\n\nคณะรัฐมนตรี อนุมัติฟรีวีซ่านักท่องเที่ยวซาอุดีอาระเบียได้รับการยกเว้นการตรวจลงตรา และสามารถอยู่ในราชอาณาจักรได้ไม่เกิน 30 วัน\n\nสมาคมไทยธุรกิจการท่องเที่ยว (ATTA) ตั้งเป้านักท่องเที่ยวซาอุดีอาระเบีย เที่ยวไทยปีนี้ ไม่ต่ำกว่า 300,000 คน ตั้งแต่เปิดการท่องเที่ยวถึงสิ้นเดือน ก.ค. มีเข้ามาแล้วประมาณ 35,000 คน\n\nที่มาของภาพ, กระทรวงการท่องเที่ยวและกีฬา คำบรรยายภาพ, เที่ยวบินปฐมฤกษ์ สายการบิน Saudia Airlines เที่ยวบิน SV846 จากเมืองเจดดาห์ - กรุงริยาด ราชอาณาจักรซาอุดีอาระเบีย - กรุงเทพฯ เที่ยวบินแรกในรอบ 32 ปี เมื่อ 28 ก.พ. 2565\n\nจัดส่งแรงงานไทย ยังไม่คืบหน้า เหตุค่าแรงไม่ดึงดูด\n\nภาคการจัดส่งแรงงาน เป็นภาคที่ดูจะมีโอกาสน้อยที่สุดจากการเปิดสัมพันธ์ระหว่างสองประเทศ\n\nเมื่อเดือน มิ.ย. มีประกาศรับสมัครงานในตำแหน่งงานในซาอุดีอาระเบียเป็นครั้งแรกจากกรมการจัดหางาน คือตำแหน่งพยาบาล ผู้ช่วยพยาบาล และช่างฝีมือ 309 อัตรา\n\nอัตราเงินเดือนของงานพยาบาล ตั้งแต่ตำแหน่งผู้ช่วยพยาบาล พยาบาลผู้ดูแล และพยาบาลวิชาชีพอยู่ที่ระหว่าง 26,429- 29,163 บาท ส่วนอัตราเงินเดือนของช่างฝีมือ จบวุฒิการศึกษาระดับประกาศนียบัตรวิชาชีพชั้นสูง (ปวส.) หรืออนุปริญญาขึ้นไป เงินเดือนตั้งแต่ 16,404-27,340 บาท\n\nนอกจากการจัดส่งผ่านรัฐ ทางซาอุดีอาระเบีย ยังได้ขึ้นทะเบียนจัดหางานเอกชนของไทยอีก 7 บริษัท แต่ความคืบหน้าในขณะนี้ (25 ก.ย.) ยังไม่มีการจัดส่งแรงงานไทยไปยังซาอุดีอาระเบีย ในอัตราเงินเดือนระดับนี้\n\nหลังประกาศตำแหน่งงานในเดือน มิ.ย. เจ้าหน้าที่จัดหางานจังหวัดแห่งหนึ่ง กล่าวกับบีบีซีไทยเมื่อเดือน 18 ก.ค. ว่า มีผู้สนใจจำนวนมาก แต่เมื่อมาดูข้อมูลของเงินเดือนค่าจ้างแล้ว อัตราไม่ได้แตกต่างจากในประเทศมากนัก จึงทำให้แรงงานที่สนใจไปทำงานที่ซาอุดีอาระเบียมีไม่มาก\n\n\"เงินเดือนค่อนข้างน้อย เพราะเทียบกับเงินเดือนในไทย บินไปแล้วไม่คุ้ม\" เจ้าหน้าที่ระบุ\n\nกาญจนา (ขอสงวนชื่อจริง) หญิงวัย 36 ปี ซึ่งมีภูมิลำเนาอยู่อีสาน เป็นหนึ่งในแรงงานไทยที่สมัครไปทำงานตำแหน่งผู้ช่วยพยาบาลกับสำนักงานจัดหางานจังหวัดที่เธออาศัย ตั้งแต่เดือน มิ.ย. แต่จนถึงเดือน ก.ย. เธอก็ยังไม่ได้รับการตอบรับเรียกสัมภาษณ์จากนายจ้าง\n\nกาญจนา เคยทำงานในกรุงเทพฯ แต่หลังจากโควิด เธอหันมาเรียนในหลักสูตรผู้ช่วยพยาบาลที่วิทยาลัยพยาบาลแห่งหนึ่ง เป็นเวลา 1 ปี เพื่อให้ได้ใบประกอบวิชาชีพ ปัจจุบันเธอรับงานผู้ช่วยพยาบาลรายวันตามศูนย์ต่าง ๆ โดยไม่ได้มีรายได้ประจำทุกวัน เธอมาสมัครงานซาอุฯ เพราะงานในไทยมีข้อจำกัดด้านอายุ นอกจากนี้ กาญจนายังสมัครงานดูแลผู้สูงอายุอีกแห่งคือ ที่ญี่ปุ่น แต่ต้องเสียเงินเรียนภาษาเพื่อสอบวัดระดับให้ผ่านก่อนจึงจะไปทำงานได้\n\n\"ตอนนี้ซาอุฯ น่าจะดูยาก เพราะว่าเงียบไปเลย เห็นบอกว่าจะเรียกสัมภาษณ์ก็ไม่เรียก คิดว่าหวังไปญี่ปุ่นแล้วล่ะค่ะ\" กาญจนา กล่าว พร้อมบอกว่าอัตราเงินเดือนงานดูแลผู้สูงอายุในญี่ปุ่นเท่าที่รู้มาอยู่ที่ราว ๆ 40,000-50,000 บาท\n\nที่มาของภาพ, กระทรวงแรงงาน คำบรรยายภาพ, นายสุชาติ ชมกลิ่น รมว. กระทรวงแรงงาน เซ็นลงนามความตกลง 2 ฉบับ จัดหาแรงงานไปทำงานซาอุดีอาระเบีย เมื่อเดือน มี.ค.\n\nกรมการจัดหางานระบุ เปิด 2,000 กว่าตำแหน่ง แต่มาสมัครแค่ 99 คน\n\nกรมการจัดหางานระบุกับบีบีซีไทยว่า ในระหว่างเดือน ก.ค.-ก.ย. กรมฯ ประกาศรับสมัครแรงงานไทยไปทำงานที่ซาอุดีอาระเบีย 7 บริษัท รวม 2,171 อัตรา โดยตำแหน่งพนักงานความสะอาดหญิง เป็นที่ต้องการมากที่สุด 46% รองลงมาคือพยาบาลและผู้ช่วยพยาบาล 38% และผู้ดูแลคนป่วยหรือคนชรา 14%\n\nแต่จากการเปิดรับสมัคร มีแรงงานไทยมาสมัคร 99 คนเท่านั้น และนายจ้างสัมภาษณ์แรงงานไปแล้ว 2 บริษัท อีก 4 บริษัทอยู่ระหว่างการประสานงานสัมภาษณ์\n\nกรมฯ ระบุว่า หลายสิบปีที่ซาอุดีอาระเบียพึ่งพาแรงงานต่างชาติจำนวนมาก จากประชากร 35.8 ล้านคน เป็นแรงงานต่างชาติแล้ว 13.5 ล้านคน จึงน่าจะเป็นตลาดแรงงานใหม่ของแรงงานไทยด้วย แต่ในขณะเดียวกันก็ต้องแข่งขันกับแรงงานจากกลุ่มประเทศเอเชียใต้ และฟิลิปปินส์\n\nกรมการจัดหางานระบุถึงอุปสรรคของการส่งแรงงานไทยไปซาอุดีอาระเบีย มีทั้งเรื่องของภาษา ที่แรงงานไทยสื่อสารภาษาอังกฤษได้น้อย จึงไม่ผ่านสัมภาษณ์ อัตราค่าจ้างไม่จูงใจ จึงทำให้คนสมัครน้อย และตำแหน่งที่นายจ้างซาอุดีอาระเบียต้องการ \"ส่วนใหญ่เป็นตำแหน่งที่ประเทศไทยขาดแคลนเช่นเดียวกัน เช่น พยาบาล พนักงานทำความสะอาด ช่างเชื่อม ช่างไฟฟ้า\"\n\nกรมฯ ระบุด้วยว่า เมื่อเป็นตำแหน่งที่ไทยก็ขาดแคลน \"ทำให้การจัดส่งแรงงานไทยไม่ประสบความสำเร็จเท่าที่ควร\"\n\nเอเยนต์จัดส่งระบุ ค่าแรงเป็นเรตเมื่อ 30 ปีที่แล้ว\n\nบรรจง ฉุดพิมาย รองประธานที่ปรึกษาสมาคมการจัดหางานไทยไปต่างประเทศ กล่าวกับบีบีซีไทยว่า การจัดส่งแรงงานไทยไปซาอุดีอาระเบีย “เกือบจะเป็นไปไม่ได้เลย เพราะค่าแรงถูก”\n\nบรรจง กล่าวว่า เขาได้รับการติดต่อจากเอเยนต์ซาอุดีอาระเบียมานับ 100 ราย ตั้งแต่ช่วงก่อนการฟื้นความสัมพันธ์ แต่รู้ดีว่าอัตราเงินเดือนของซาอุดีอาระเบีย ในกลุ่มแรงงานไม่มีทักษะ เช่น แม่บ้าน ยังเท่า ๆ กับเมื่อ 30 ปีที่แล้ว คือ ราว 400-500 ดอลลาร์สหรัฐ ต่อเดือน หรือราว 14,800-18,500 บาท (คิดจากอัตราแลกเปลี่ยน 37 บาท=1 ดอลลาร์)\n\n“ผมมองว่าตลาดมันเป็นไปไม่ได้... เอาค่าแรงเมื่อ 30 ปี มาคุย ขนาดผมมีคอนเนคชัน (แรงงาน) ในสามจังหวัดภาคใต้เป็นอิสลามแท้ ๆ ยังไม่อยากไปเลย”\n\nบรรจงบอกว่า เอเยนต์ซาอุดีฯ ที่มาพูดคุย ต่างต้องการแรงงานกลุ่มอาชีพแม่บ้าน ซึ่งจากตัวเลขประมาณการต้องการกว่า 4.3 ล้านราย ทุกคนที่มาคุยล้วนอยากได้แม่บ้านทั้งสิ้น ซึ่งจะเป็นกลุ่มต่อไปที่จะมีกระบวนการจัดหา\n\n\"เขาเน้นมาเอาแม่บ้านล้วน ๆ เลย แม่บ้าน คนขับรถ คนทำความสะอาดบ้าน แรงงานก่อสร้างไม่ถึงเราหรอก มันหยุดที่บังกลาเทศ\" บรรจง กล่าว พร้อมบอกว่า ปัจจุบันในซาอุดีอาระเบีย มีอัตราเงินเดือนที่จ้างแรงงานกลุ่มไร้ทักษะ โดยจ้างชาวซูดาน เคนยา อยู่ที่เดือนละ 250 ดอลลาร์สหรัฐ เท่านั้น\n\nสำหรับตลาดของแรงงานไทยแล้ว บรรจง กล่าวว่า ผู้ใช้แรงงานรับรู้โดยทั่วไปว่าประเทศที่ได้ค่าแรงดีคือ งานที่อิสราเอล รองลงมาคือไต้หวัน ซึ่งมีค่าแรงขั้นต่ำอยู่ที่ 800 ดอลลาร์สหรัฐ หรือราว 29,600 บาท",
    "‘Shopee’ ปรับใหญ่ทั่วภูมิภาค หั่นพนักงานในไทยลง ชี้ 'ปรับ' เพื่อ 'ไปต่อ'": "‘Shopee’ ปรับโครงสร้างครั้งใหญ่ รีดไขมันองค์กร หั่นพนักงานในไทยลง หวังสร้างการเติบโตในระยะยาว รับตลาดแข่งขันดุ เผยการปรับโครงสร้างครั้งนี้ เป็นทั้งภูมิภาค หวังสร้างการเติบโตในระยะยาวอย่างยั่งยืนด้วยตัวเอง\n\nแหล่งข่าวภายในบริษัท ช้อปปี้ ประเทศไทย (Shopee) เปิดเผยกับ “กรุงเทพธุรกิจ” ว่า Shopee กำลังมีการปรับโครงสร้างครั้งใหญ่ทั่วภูมิภาค ซึ่งประเทศไทยเป็นหนึ่งในตลาดยุทธศาสตร์หลัก ที่จะมีปรับโครงสร้างให้องค์กรมีความคล่องตัว และสามารถสร้างการเติบโตในระยะยาวได้ด้วยตัวเอง โดยจะมีการปรับลดพนักงานในไทยลงใน \"จำนวนเปอร์เซ็นต์เป็นตัวเลขหลักเดียว\" ซึ่งยืนยันว่า การปรับลดพนักงานครั้งนี้จะไม่ส่งผลกระทบต่อการดำเนินงานโดยภาพรวมของบริษัท\n\n“ในบริษัทได้มีการทาวน์ฮอลล์ พนักงานรวม ชี้แจงถึงการปรับแผนดำเนินงานของ Shopee ซึ่งจะมีผลกระทบกับพนักงานบางส่วน ซึ่งรวมถึงพนักงานในไทย โดยในไทย จะมีการปรับลดพนักงานลงคิดเป็นเปอร์เซ็นต์ ตัวเลขหลักเดียว ซึ่งผู้บริหารให้เหตุผลว่า เป็นการปรับขนาดทีมลง และอยู่ในแผนงานของ Shopee ในภูมิภาคนี้ หลังจากที่ก่อนหน้านี้มีการปรับลดพนักงานที่อินโดนีเซียลง การปรับครั้งนี้ เพื่อให้ช้อปปี้ดำเนินธุรกิจอย่างมีประสิทธิภาพขึ้น และไปต่อได้” แหล่งข่าว ยืนยันว่า การลดพนักงานลงครั้งนี้ จะไม่กระทบถึงภาพรวมการดำเนินงานของ Shopee ในประเทศไทยอย่างไร ทุกอย่างยังคงเดินหน้าต่อ โดยปัจจุบัน Shopee มีพนักงานในไทยราว 1 พันคน",
    "\"มิ้งค์ สระบุรี\" สร้างประวัติศาสตร์ คิวสาวไทยคนแรกซิวแชมป์สนุกเกอร์ทัวร์ใหญ่": "ด้วยการเอาชนะคู่ของ “ฉลามหิน” มาร์ค เซลบี้ มือ 3 ของโลกจากอังกฤษ ที่จับคู่กับ รีเบคก้า เคนนา มือ 4 ของโลกหญิงจากชาติเดียวกันไปได้ ในรอบชิงชนะเลิศ 4-2 เฟรม ณ สังเวียนมาร์แชลอารีน่า เมืองมิลตันคีนส์ ประเทศอังกฤษ\n\nหลังล่าสุด นักสอยคิวมืออันดับ 3 โลกของฝ่ายหญิงรายนี้ ควงคู่ “จิงโจ้มหาประลัย” นีล โรเบิร์ตสัน มือ 4 โลกของฝั่งชายจากออสเตรเลีย เจ้าของแชมป์โลกเมื่อปี 2010 ผงาดคว้าแชมป์คู่ผสมชิงแชมป์โลก หรือเวิลด์มิกซ์ดับเบิล แชมเปี้ยนชิพ 2022 มาครองได้อย่างสุดยอดและยิ่งใหญ่ เมื่อช่วงดึกของวันที่ 25 กันยายนที่ผ่านมา\n\nอย่างไรก็ตาม ก่อนที่ทั้งคู่ จะฝ่าฟันอุปสรรค จนคว้าโทรฟี่แชมป์รายการที่เวิลด์สนุกเกอร์ทัวร์(WST) นำมาปัดฝุ่นจัดการแข่งขันอีกครั้งในรอบเกือบ 3 ทศวรรษ มิใช่เรื่องง่ายเลยแม้แต่น้อย\n\nเพราะหากใครได้ติดตามการแข่งขันใน 2 แมตช์แรก ที่ดวลคิวกันไปเมื่อวันที่ 24 กันยายน ซึ่งเป็นวันแรกของการดวลคิว ก็จะพบว่า ทั้งสาวมิงค์และเฮียนีล ออกสตาร์ทด้วยความปราชัยทั้ง 2 นัด เริ่มจากพ่ายคู่ของ เซลบี้ - เคนน่า 1-3 เฟรม และแพ้คู่เต็งแชมป์อย่าง รอนนี่ โอซัลลิแวน(มือ 1 ของโลกจากอังกฤษ) กับ เรียนน์ อีแวนส์(มือ 1 ของโลกหญิงจากอังกฤษ) ไปด้วยสกอร์ 1-3 เฟรมเช่นกัน\n\nทำให้สถานการณ์หลังผ่านไป 2 แมตช์แรก คู่ของนักสอยคิวสาวไทยเข้าขั้นวิกฤติโคม่า รั้งตำแหน่งบ๊วยของกลุ่ม ด้วยการมีเพียง 2 คะแนนเท่านั้น มีโอกาสตกรอบสูงเลยทีเดียว แถมฟอร์มของ ณัชชารัตน์ ยังไม่เข้าฝักอีกต่างหาก เนื่องจากมีอาการตื่นสนามอย่างเห็นได้ชัดจนแทงไม่ออก\n\nแต่ใครจะไปคิดว่า พอถึงวันรุ่งขึ้น(25 กันยายน) นักสอยคิวสาวแห่งแดนกะหรี่ปั๊บผู้นี้ ที่เพิ่งสร้างประวัติศาสตร์คว้าแชมป์โลกหญิงมาครองเมื่อ 7 เดือนก่อน จะเรียกฟอร์มเก่งกลับมาได้ทันเวลา จนมีส่วนสำคัญ กับการพาทีมเอาชนะคู่ของ จัดด์ ทรัมป์(มือ 2 ของโลกจากอังกฤษ) กับ อึ้ง ออน ยี(มือ 2 ของโลกหญิงจากฮ่องกง) ไปอย่างขาดลอย 4-0 เฟรม\n\nในเฟรมที่ 3 ของแมตช์นี้ สาวมิงค์สำแดงเพลงคิวได้อย่างเอกอุ จากการเข้าเบรก 74 แต้ม กวาดไม้เดียวหมดโต๊ะ จนสร้างความประทับใจให้แฟนสนุกเกอร์ที่อยู่ในฮอลแข่งขัน รวมไปถึงผู้ที่ชมจากจอทีวีอีกหลายล้านคนได้อย่างล้นหลามอีกด้วย\n\nชัยชนะ 4-0 เฟรมในแมตช์ดังกล่าว นับมีความหมายอย่างมาก เพราะช่วยให้เธอกับ นีล พลิกสถานการณ์เข้ารอบชิงราวปาฏิหาริย์ ในฐานะอันดับที่ 2 ของกลุ่ม ด้วยผลงาน 6 คะแนน ซึ่งมีแต้มเหนือกว่าคู่ของ รอนนี่-อีแวนส์ กับ ทรัมป์-ออน ยี ที่มี 5 และ 4 คะแนนตามลำดับ\n\nจากนั้น ในรอบชิงชนะเลิศ สาวมิ้งค์และเฮียนีล ยังถูกมองว่าเป็นรองคู่ของ เซลบี้-เคนนา เนื่องจากคู่นี้ ทำผลงานในรอบแบ่งกลุ่มได้ดีแบบไร้ที่ติ จากการเอาชนะคู่แข่งด้วยสกอร์ 3-1 เฟรมครบทั้ง 3 แมตช์ เรียกได้ว่าเคมีของทั้งคู่ ลงตัวกันมาก จนวางแท็คติกเล่นร่วมกันได้ดีและเข้าขารู้ใจ แม้ก่อนทัวร์นาเมนต์จะเริ่ม จะถูกมองว่าเป็นเต็งแชมป์อันดับสุดท้ายก็ตาม\n\nอย่างไรก็ดี เกมในรอบชิงชนะเลิศ กลับเป็นคู่ของสาวไทยและ นีล โรเบิร์ตสัน ที่ทำได้ดีกว่า จนเอาชนะไปได้ 4-2 เฟรม ซึ่ง มิงค์ สระบุรี โชว์ผลงานในรอบชิงได้ดีหลายช็อต โดยเฉพาะการแทงกันจนบีบเกมให้คู่แข่งแทงพลาดได้หลายหน จนกลายเป็นหนึ่งในกุญแจสำคัญ ที่ทำให้เธอกับเฮียนีล ผงาดแชมป์คู่ผสมโลกในคราวนี้\n\nความสำเร็จดังกล่าว นอกจากจะทำให้ทั้ง มิ้งค์-นีล รับเงินรางวัลจากการคว้าแชมป์ไปคนละ 30,000 ปอนด์(ราว 1.2 ล้านบาท)แล้ว\n\nยังทำให้ ณัชชารัตน์ วงศ์หฤทัย สร้างประวัติศาสตร์ให้กับวงการกีฬาแม่นรูบ้านเราอีกครั้ง ด้วยการเป็นนักสอยคิวหญิงไทยคนแรก ที่คว้าแชมป์รายการของทัวร์ใหญ่ ที่จัดโดยเวิลด์สนุกเกอร์ทัวร์(WST)อีกด้วย\n\nด้านคู่รองแชมป์อย่าง มาร์ค เซลบี้ กับ รีเบคก้า เคนน่า ที่ต้องการคว้าแชมป์รายการนี้ เพื่อเรียกความมั่นใจให้กับตัวเอง ต้องพบกับความผิดหวังในท้ายที่สุด ทั้งๆที่รอบแรกคว้าชัยเหนือคู่แข่งครบทั้ง 3 นัดรวด\n\nทาง มาร์ค เซลบี้ ต้องการแชมป์รายการนี้ เพื่อปลดล็อกให้กับตัวเอง หลังไร้โทรฟี่แห่งความสำเร็จมานานแล้ว นับตั้งแต่คว้าแชมป์โลกสมัยที่ 4 เมื่อเดือนพฤษภาคมปี 2021 หรือเมื่อ 16 เดือนก่อน\n\nขณะที่ รีเบคก้า เคนน่า เธอยังต้องรอคอยถ้วยแชมป์ใบแรกในเวทีอาชีพโลกต่อไป หลังก่อนหน้านี้ เธอมีโอกาสเข้าชิงในทัวร์สนุกเกอร์อาชีพหญิง(WWS)มาแล้วถึง 4 หน แต่ก็พลาดท่าได้แค่ตำแหน่งรองแชมป์มาครองทั้งหมด\n\nความผิดหวังกับตำแหน่งพระรอง-นางรอง ในศึกคู่ผสมโลกหนนี้ ทำให้ เซลบี้ กับ เคนน่า รับเงินคนละ 20,000 ปอนด์(ราว 810,000 บาท)เป็นรางวัลปลอบใจ ขณะที่อันดับ 3 อย่าง รอนนี่-อีแวนส์ ได้รางวัลคนละ 10,000 ปอนด์(ประมาณ 405,000 บาท)\n\nถิรพัฒน์ ณ ลำปาง",
    "\"กฐินวัดไทยภูริปาโล\" กว่าจะผ่าน อันธพาล สร้างบุญ ก่อสร้างสถานพยาบาล พุทธคยา": "เกาะติดข่าวสาร >> คมชัดลึก ออนไลน์\n\n\"พระครูสิทธิปริยัติวิเทศ\" เปิดใจ กว่าจะเปิดโครงการ การก่อสร้าง วัดและสถานพยาบาลภูริปาโล ที่ พุทธคยา อินเดีย ต้องผ่านพ้นอุปสรรคกับกลุ่ม อันธพาล ทั้งเรื่องที่ดินและการก่อสร้าง ที่ วัดไทยพุทธคยา\n\nพระครูสิทธิปริยัติวิเทศ (ดร.พระมหาฉลอง จันทสิริ) พระธรรมทูตสายอินเดียเนปาล ประธานก่อสร้างวัดและสถานพยาบาล ภูริปาโล พุทธคยา อินเดีย เพื่อสาธารณะสงเคราะห์ผู้ป่วย และอุทิศถวาย หลวงพ่อทองยอด ภูริปาโล ป.ธ.9 Ph.D ที่พุทธคยา เปิดใจ ว่า การ ก่อสร้างอาคารสถานยาบาล ภูริปาโล หน้าตลอดแม้จะมีปัญหาและอุปสรรคเกิดขึ้นเป็นครั้งคราวก็ตาม\n\nปัญหาระยะแรกเกิดจาก \"อันธพาลเจ้าถิ่น\" เรียกค่าคุ้มครอง ท่านพระครูสิทธิปริยัติวิเทศ หรือที่คนท้องถิ่นให้เกียรติเรียกชื่อว่า \"บาบาฉลอง\" ก็มีบารมีไม่น้อยยอมไม่ได้ กับการเรียกร้องของอันธพาลดังกล่าว จึงเผชิญหน้า อันธพาลต้องถอยไป และต่อมากลุ่มอันธพาลยังไม่หยุด ต้องการให้การก่อสร้างสะดุด กลุ่มอันธพาลจึงก่อกวนคนงานก่อสร้าง คนที่ฝ่าฝืนเข้าพื้นที่ จะเจ็บตัว หรืออาจตายได้ คนงานกลัวไม่มีใครกล้าเข้าพื้นที่ เมื่อเจอแบบนี้ ท่านพระครูแก้ด้วยการเผชิญหน้ากับอันธพาลกลุ่มนั้น อีกครั้ง แต่พวกนั้นไม่เผชิญหน้าด้วย จึงแตกกระเจิงไป แต่ถึงกระนั้นมันก็ไม่หยุด หาวิธีอื่นๆ มากลั่นแกล้งตลอด\n\nท่านพระครู จึงขอความคุ้มครองจากราชการใน \"จังหวัดคยา\" แต่เขาไม่สามารถจัดส่งเจ้าหน้าที่มาได้ นอกจากแนะนำให้ทำอะไรก็ได้ เจ้าหน้าที่จะรับผิดชอบเอง\n\nท่านจึงตั้งกล้องถ่ายคลิป ถ่ายวิดิโอ เพื่อเป็นหลักฐานให้ผู้มีอำนาจดูด้วยตาว่าอะไรเกิดขึ้น แต่เจ้าหน้าที่คยาทำอะไรไม่ได้มาก จึงนำเรื่องเสนอผู้มีอำนาจใน \"เมืองปัตนะ\" พอผู้เกี่ยวข้องเห็นก็สั่งการเจ้าหน้าที่จังหวัดคยาให้ดูแล แต่ไม่เกิดผลเท่าไร ท่านพระครูจึงขอพบ \"มุขมนตรีแห่งรัฐพิหาร\" ก็ให้บังเอิญว่ามุขมนตรี ท่านนั้นเป็นชาวพุทธจากอัสสัม จึงสั่งการเจ้าหน้าที่มาดูแล ทำให้การก่อสร้างดำเนินไปด้วยดี แม้จะพบอุปสรรค ก็คิดว่า เจอกับมารผจญ\n\nสาเหตุที่อันธพาลกวนไม่รู้จบ เพราะมันหาว่าเราไปยึดครองที่ดินมัน ทั้งๆ ที่เราจ่ายเงินซื้อมา\n\nอุปสรรคต่อมาคือการขาดแคลนปัจจัยสนับสนับสนุน จากญาติโยมที่ไม่สามารถเดินทางไปมาได้ เพราะทั่วโลกล็อกดาวน์ประเทศ เนื่องจากการระบาดของโรคโควิด 19 อย่างไรก็ตามการก่อสร้างที่พักพระสงฆ์ และญาติโยมแสวงบุญสำเร็จเรียบร้อยก่อนโรคระบาด จึงไม่มีปัญหาใดๆ ยังเหลือการก่อสร้างสถานพยาบาลขนาดกลาง ที่ต้องการปัจจัยสนับสนุนจากญาติโยม อีกจำนวนหนึ่ง งบลงทุนเคยตั้งไว้ประมาณ 5 ล้านรูปี (ห้าล้านรูปี) ตามแผนงานนั้น คาดว่า คงใช้เวลาอีก 2-3 ปี จะเปิดให้บริการเต็มได้ หลังจากนี้ จะตกแต่ง ชั้น 1-3 ให้เปิดดำเนินการได้ก่อน ส่วนที่เหลือก็จะทะยอยทำไปเรื่อยๆ จนกว่าจะสมบูรณ์\n\nท่านพระครูเล่าว่า การก่อสร้างเดินหน้าถึงชั้นที่ 4 แม้ไวรัส โคโรนา หรือ โควิด 19 ระบาด 2 -3 ปี ก็ตาม ที่งานก่อสร้างไม่ชะงักเนื่องจากไม่มีคนเข้าออกทำให้การก่อสร้างสะดวก",
    "ตัดเกรดทีมชาติไทยชุดอันดับ 3 คิงส์ คัพ 2022": "ได้ลงสนามในเกมแรกกับมาเลเซีย และประตูที่โดนยิงไปนั้นถือว่าหมดสิทธิ์ป้องกันจริงๆ ส่วนที่เหลือจอมหนึบจาก ราชบุรี เอฟซี ไม่มีข้อผิดพลาดใดๆ ทว่าน่าผิดหวังเล็กน้อยในช่วงการดวลลูกจุดโทษที่เขาน่าจะทำได้ดีกว่านี้\n\nกิตติพงศ์ ภูแถวเชือก (B+)\n\nประตูที่เสียให้ตรินิแดด แอนด์ โตเบโก ถือว่าหมดสิทธิ์ป้องกัน แต่ฟอร์มการเซฟในจังหวะสำคัญช่วงท้ายเกมนั้นถือว่ายอดเยี่ยมและทำหน้าที่ได้สมกับความไว้วางใจ\n\nกองหลัง\n\nฉัตรมงคล เรืองฐณโรจน์ (B+)\n\nประเดิมลงสนามในนามทีมชาติไทย เป็นครั้งแรกได้อย่างน่าดูชม ไม่มีอาการตื่นเกร็งหรือเตะโฉ่งฉ่าง อีกทั้งยังรักษามาตรฐานของตนเองต่อจากระดับสโมสรได้ดีเยี่ยม\n\nธีราทร บุญมาทัน (A)\n\nเติบโตเป็น 'พี่ใหญ่' ของทีมอย่างเต็มตัว อารมณ์ฉุนเฉียวแทบไม่มีให้เห็น เหลือเพียงแพสชั่นระหว่างเกมเท่านั้น แม้ว่าลูกครอสจากด้านข้างจะไม่แผลงฤทธิ์เดช แต่การมี ธีราทร อยู่ในสนามนั้นทำให้คนที่รายล้อมต่างอุ่นใจ\n\nศุภนันท์ บุรีรัตน์ (B)\n\nได้โอกาสเต็มๆ ใน 90 นาทีของนัดพบตรินิแดด และก็มีผลงานที่พอใช้ได้ โดยเฉพาะการเติมเกมรุกอันเป็นจุดเด่นและเกือบได้หลุดไปทำประตูอีกต่างหาก\n\nนฤบดินทร์ วีรวัฒโนดม (B)\n\nแม้ว่าจะไม่โดดเด่นเหมือนเล่นให้กับสโมสร ทว่าโดยรวมแล้ว นฤบดินทร์ ยังมีผลงานในระดับมาตรฐานของตนเอง รับเหนียวแน่น รุกเติมสุดเส้น ซึ่งจุดนี้นี่แหละจะทำให้เขาครองตำแหน่งนี้ไปอีกยาวๆ\n\n\n\n\n\nพรรษา เหมวิบูลย์ (B)\n\nทำหน้าที่ได้ยอดเยี่ยมตามที่ได้รับมอบหมาย แม้ว่าจะไม่สามารถช่วยให้ทีมผ่านสู่รอบชิงชนะเลิศได้สำเร็จก็ตาม แต่โดยรวมยังถือว่าอยู่ในระดับมาตรฐานของตนเอง และยังมี 1 ประตู ให้กับทัพช้างศึกอีกด้วย\n\nกฤษดา กาแมน (A)\n\nเป็นคนเดียวทั้งทัวร์นาเมนต์ที่เล่นครบ 90 นาที ทั้ง 2 นัด ซึ่งนั่นบ่งบอกได้ชัดเจนว่า กฤษดา ได้ก้าวมาเป็นตัวหลักของทัพช้างศึกอย่างเต็มตัว อ่านเกมเฉียบขาด เข้าสกัดหลักแหลม อย่างไรก็ตาม ยังมีข้อสงสัยอยู่พอสมควรว่าตำแหน่งที่ดีที่สุดของเขาคือเซนเตอร์ฮาล์ฟหรือกองกลางกันแน่\n\nเฉลิมศักดิ์ อักขี (B)\n\nน่าเสียดายที่ได้รับบาดเจ็บจนต้องเปลี่ยนตัวออกในเกมเผชิญหน้ากับตรินิแดด แต่ตลอด 63 นาทีในสนาม เฉลิมศักดิ์ พยายามโชว์ฟอร์มอย่างสุดความสามารถ เข้าบอกทุกจังหวะ ซึ่งนั่นเป็นที่มาที่ทำให้เขาถูกผู้เล่นทีมเยือนย่ำใส่นั่นเอง\n\nกองกลาง\n\nสุภโชค สารชาติ (A)\n\nไม่ต้องนับลูกจุดโทษที่พลาดไปแล้ว เพราะผลงานตลอดทั้ง 2 เกมของแนวรุก คอนซาโดเล่ ซัปโปโร ถือว่าจัดจ้านจี๊ดจ๊าดจริงๆ และนับจากนี้ต่อไป เขาได้กลายเป็นนักเตะที่ทีมชาติไทย จะขาดไม่ได้อีกแล้ว\n\nสุมัญญา ปุริสาย (B)\n\nถูกเรียกตัวเข้ามาเป็นคนสุดท้าย แต่กลายเป็นคนแรกที่ได้ลงสนามในฐานะตัวสำรอง พร้อมกับทำไป 1 แอสซิสต์ กับการวางฟรีคิกงามๆ ไปเข้าหัว พรรษา เหมวิบูลย์ ที่โหม่งตีเสมอมาเลเซีย ในวินาทีสุดท้าย\n\nฐิติพันธ์ พ่วงจันทร์ (C)\n\nแม้จะเป็นนักเตะที่เต็มที่เสมอทั้งในระดับสโมสรและทีมชาติ ทว่าเกมในครึ่งแรกของไทย กับมาเลเซีย - ฐิติพันธ์ ต้องมีส่วนรับผิดชอบกับมาตรฐานที่ตกลงของทัพช้างศึก โทษฐานที่เป็นพี่ใหญ่ในแผงมิดฟิลด์ แต่กลับไม่สามารถช่วยอะไรได้มากนัก อีกทั้งยังจ่ายบอลผิดพลาดอยู่พอสมควร\n\nจักรพันธ์ แก้วพรม (B)\n\nกัปตันทีม ราชบุรี ยังคงใส่เต็มเหนี่ยวเสมอเมื่ออยู่ในสนาม แม้จะอยู่ในสนามเพียง 65 นาที แต่แววตาของ จักรพันธ์ แสดงออกมาชัดเจนว่าเขาพร้อมทุ่มเททุกอย่างเพื่อทีมชาติไทย\n\nบดินทร์ ผาลา (C)\n\nเป็นอีกหนึ่งคนที่มาตรฐานของตนเองตกลงในเกมครึ่งแรกกับมาเลเซีย เพราะไม่สามารถเอาตัวรอดในสถานการณ์คับขันได้เลย จนต้องถูกเปลี่ยนตัวออกในครึ่งหลัง และก็ไม่ได้เล่นอีกเลย\n\nวีระเทพ ป้อมพันธุ์ (B+)\n\nมิดฟิลด์จาก เมืองทอง ยูไนเต็ด ยังเอาตัวรอดและมีการจ่ายบอลสวยๆ ได้เหมือนเคย ทว่าเกมในครึ่งแรกที่ไทย ตกเป็นรองมาเลเซีย แบบชัดเจน เขาเองก็ต้องมีส่วนรับผิดชอบเช่นกัน\n\nปฐมพล เจริญรัตนาภิรมย์ (B)\n\nได้ลงสนามทั้ง 2 นัด ในฐานะตัวสำรอง และก็สามารถสร้างความแตกต่างได้พอตัว โดยเฉพาะเกมรุกที่มีมิติหลากหลายขึ้น ยามที่ ปฐมพล ได้ลากเลื้อย\n\nพิธิวัตต์ สุขจิตธรรมกุล (B)\n\nเกมแรกกับมาเลเซีย ได้ลงมาครึ่งหลังและก็เข้ามาเป็นคนเก็บจังหวะสองให้ได้เนียนตา ก่อนจะได้ลงครบ 90 นาที ในแมตช์เฉือนตรินิแดด 2-1 ซึ่งก็ถือว่าทำหน้าที่ของตนเองได้ตามแท็กติกที่โค้ชวางไว้\n\nชนาธิป สรงกระสินธ์ (ติด ร.- ในที่นี้ หมายถึงรอทัวร์นาเมนต์หน้านะจ๊ะ)\n\nได้เล่นเพียง 14 นาที และถูกเปลี่ยนตัวออก เพราะได้รับบาดเจ็บ ต้องพักการเรียน จึงยังไม่มีคะแนน รอ (ร.) ทัวร์นาเมนต์หน้า หวังว่าดาวเตะเลือดนักสู้จาก คาวาซากิ ฟรอนตาเล่ จะฟิตกลับมานำทัพอย่างแข็งแกร่งอีกครั้ง แฟนๆ ช้างศึก เป็นกำลังใจให้กัปตันเจเสมอ\n\nพิชา อุทรา (C)\n\nได้อยู่ในสนามราวๆ 25 นาที และก็มีผลงานพอใช้ ครองบอลเหนียวแน่น เล่นง่าย แต่ด้วยความที่มีเวลาน้อยมาก จึงยังไม่สามารถบ่งชี้ได้ว่า พิชา ควรจะได้เกรดอะไร\n\nชาญณรงค์ พรมศรีแก้ว (A)\n\n1 ประตู กับ 1 แอสซิสต์ ในการประเดิมสนามในนามทีมชาติ ถือเป็นการเปิดตัวอันสวยหรูของเด็กหนุ่มวัยเพียง 21 ปี ที่ทำให้แฟนฟุตบอลชาวไทย ได้หัวใจพองโตกับเซ้นส์ลูกหนังอันเหลือร้าย บวกกับมันสมองที่ชาญฉลาด ซึ่งต่อจากนี้ไปมั่นใจได้เลยว่าเขาจะเป็นขาประจำของทัพช้างศึกไปอีกยาวๆ\n\nกองหน้า\n\nศุภชัย ใจเด็ด (C)\n\nโดดเดี่ยวเกินไปในเกมกับมาเลเซีย ซึ่งทำให้แทบไม่สามารถคุกคามแผงหลังของคู่ต่อสู้ได้เลย และเมื่อเทียบความหวังที่แบกอยู่บนบ่า ถือว่า ศุภชัย ยังต้องเรียนรู้อีกพอสมควร แต่นั่นเป็นบทเรียนที่เขาจะได้นำไปพัฒนาต่อในอนาคต ซึ่งด้วยอายุเพียงเท่านี้ ยังมีเวลาอีกเพียบที่จะเก่งขึ้นไปอีก\n\nศุภณัฏฐ์ เหมือนตา (B)\n\nหากไม่นับจังหวะหลุดเดี่ยว 2 ครั้ง ในเกมกับมาเลเซีย เขาน่าจะได้เกรด A ไปแล้ว กับความทุ่มเทให้ทีมชาติ บวกกับพรสวรรค์ที่รอวันปะทุ - คิงส์ คัพ หนนี้ ศุภณัฏฐ์ ทำให้แฟนๆ ใจชื้นตรงที่ว่ายังมีอนาคตที่สดใสของเขารอให้คุณได้เชียร์กันยาวๆ\n\nธีรศักดิ์ เผยพิมาย (C)\n\nเด็กหนุ่มวัย 20 ที่ถูกเรียกติดทัพช้างศึกชุดใหญ่เป็นหนแรกและก็ได้เล่นราวๆ 25 นาที ซึ่งก็มีจังหวะหวือหวาอยู่บ้าง แต่ด้วยเวลาที่น้อยนิด จึงยังมองอะไรได้ไม่มาก",
    "เปิดประวัติ \"พิภพ อ่อนโม้\" นักเตะ 100 ประตูคนแรกไทยลีก": "ในวัย 15 ปี พิภพ อ่อนโม้ ได้หอบกระเป๋าออกเดินทางมาตามหาความฝันจากบ้านเกิดที่ พิจิตร มา ชลบุรี เพื่อมาเรียนที่โรงเรียนอัสสัมชัญศรีราชา สถาบันที่โด่งดังเรื่องลูกหนัง เขายอมทุ่มเท่หมดหน้าตักเพื่อหวังที่ก้าวขึ้นมาเป็นนักเตะอาชีพ เวลานั้นเขารู้สึกว่าตัวเองเป็นรองคนอื่นไม่ว่าจะเป็นฝีเท้า และอุปสรรคทางร่างกายที่ทำให้เขาสู้กับคนอื่นยาก เนื่องจากเป็นคนที่รูปร่างเล็กกว่าเพื่อนๆ เขามีหัวใจที่แข็งแกร่งฝึกฝนพยายามและพิสูจน์ตัวเองว่าไม่ได้เป็นรองใครหน้าไหน จนสามารถผ่านช่วงเวลานั้นมาได้\n\nจุดเริ่มต้นของตำนาน ในปี 2006 ชลบุรี เอฟซี ได้คว้าตัว พิภพ อ่อนโม้ เข้าสู่ทีมซึ่งเป็นสิ่งที่เจ้าตัวนั้นใฝ่ฝัน และเจ้าตัวเป็นเหมือนจิ๊กซอว์สำคัญของทีม เขาถูกส่งลงตัวจริงอย่างต่อเนื่องไม่น่าเชื่อว่า ชายที่มีความสูงเพียง 163 เซนติเมตร กางเกงรัดรูป จะมีครบทุกอย่างที่จำเป็นสำหรับกองหน้า ไม่ว่าจะเป็นการจบสกอร์ วิ่งหาช่อง แพชชั่น หรือลูกโหม่งก็ตาม เขากลายเป็นกองหน้าระดับท็อปของไทยไปโดยปริยาย เขาการันตีความคุ้มค่าของเขาด้วยการพาทัพฉลามชลเฉลิงบัลลังก์แชมป์ไทยลีกใน ปี 2007\n\nจากนั้นเขายังพา ฉลามชล ทยานไล่ล่าความสำเร็จอย่างต่อเนื่อง ถึงแม้จะได้รองแชมป์ไทยลีกในปี 2008,2009,2011,2012 ทว่าอื่นๆอย่างถ้วยพระราชทาน ก. ที่คว้าแชมป์ไปถึง 4 สมัยในปี 2008,2009,2010,2011 โดยตัวเขาลงเล่นให้ชลบุรี เอฟซี มากกว่า 200 นัด และยังสามารถสร้างประวัติศาสตร์เป็นนักเตะไทยคนแรกที่ยิงครบ 100 ประตู ในวันที่ 22 ก.ย. 2012ในนัดที่พบกับ อาร์มี่ ยูไนเต็ด ก่อนที่หลังจากนั้นเจ้าตัวเริ่มมีอายุที่มากขึ้น การลงสนามก็ลดลงไปด้วย เขาลงมาก็ทำเต็มที่ใส่เต็มร้อยทุกครั้ง จนมาถึงในปี 2019 ที่เขาตัดสินใจประกาศแขวนสตั๊ดอย่างเป็นทางการ หลังจากที่โลดแล่นบนถนนลูกหนังมาอย่างยาวนาน\n\nเมื่อในวันที่เขาต้องจากลาสโมสรชลบุรี แฟนบอล เพื่อนรวมทีมทุกคน ต่างสดุดี ตำนานเจ้าชายกบแห่งรังฉลามชล ได้จัดนัดพิเศษอำลาตำนานคนนี้ ซึ่งถือเป็นครั้งแรกๆในไทยที่มีแมตช์อำลาสนาม ได้ลงเล่นพร้อมกับอดีตผู้เล่นมากมายไม่ว่าจะในยุคแชมป์ปี 2007 อย่าง สุรีย์ สุขะ, ชลทิตย์ จันทาคาม และบรรดานักเตะที่มีชื่อเสียงในไทยต่างมารวมเกมนี้ไม่ว่าจะเป็น \"ลีซอ\" ธีรเทพ วิโนทัย, \"ซิโก้\" เกียรติศักดิ์ เสนาเมือง, ธชตวัน ศรีปาน เป็นต้น โดยงานนี้เป็นไปด้วยความชื่นมื่นเป็นการได้อำลาสนาม แฟนบอลฉลามชล สุดยิ่งใหญ่ และเขาจะเป็นตำนานชลบุรี เอฟซี ตลอดไป\n\nโดยปัจจุบัน พิภพ อ่อนโม้ ผันตัวมาเป็น หัวหน้าผู้ฝึกสอน ทีมชาติรุ่นอายุไม่เกิน 17 ปี หลังจากนี้เส้นทางของเขาจะเป็นอย่างไร เราต่างก็จะคอยเอาใจช่วยตำนานคนนี้เสมอ",
    "ไทย ส่งออก ส.ค.โต 7.5% แต่ \"ขาดดุล\" จากนำเข้า 8 เดือน ทะลุ \"5.83 แสนล้านบาท\" : PPTVHD36": "นายจุรินทร์ ลักษณวิศิษฏ์ รองนายกรัฐมนตรีและรัฐมนตรีว่าการกระทรวงพาณิชย์ ภาวะการค้าระหว่างประเทศของไทย ส่งออกขยายตัว 7.5% ในเดือน ส.ค. มีมูลค่า 23,632.7 ล้านเหรียญสหรัฐ (861,169 ล้านบาท) ถ้าหักสินค้าเกี่ยวเนื่องกับน้ำมัน ทองคำ และยุทธปัจจัยขยาย 10.1% ซึ่งเป็นผลจากสินค้าอุตสาหกรรมเกษตร โดยเฉพาะกลุ่มอาหารแปรรูปที่มีความต้องการสูง เช่น อาหารทะเลแช่แข็งและแปรรูป ไก่สดแช่แข็งและแปรรูป และอาหารสัตว์เลี้ยง ซึ่งขยายตัวได้ดี\n\n6 เทคนิคใช้บัตรเครดิต เครื่องมือทำเงิน เพิ่มรายได้\n\n“ดร.กอบศักดิ์” กางไทม์ไลน์ วิกฤตเศรษฐกิจทั่วโลก คาดลากยาว 3 ปี\n\nขณะที่สินค้าอุตสาหกรรมกลับมาขยายตัวสูงอีกครั้งหลังชะลอตัวในเดือนก่อน จากการส่งออกรถยนต์และ\n\nส่วนประกอบ เครื่องคอมพิวเตอร์ และเครื่องใช้ไฟฟ้าหลายรายการที่กลับมาขยายตัว ภายใต้ปัจจัยเสี่ยงเศรษฐกิจโลก เช่น ภาวะเงินเฟ้อทำให้กำลังซื้อทั่วโลกชะลอตัว ภาวะเศรษฐกิจชะลอตัวของจีนจากวิกฤตด้านอสังหาริมทรัพย์ และปัญหาการขาดแคลนพลังงานในสหภาพยุโรป เป็นต้น\n\nอย่างไรก็ตาม การส่งออกไทย 8 เดือนแรก ขยายตัวได้ 11% และเมื่อหักสินค้าเกี่ยวเนื่องกับน้ำมัน ทองคำ และยุทธปัจจัย ขยายตัว 8.5%\n\nไทยขาดดุลการค้า 8 เดือน 5.83 แสนล้านบาท\n\nการนำเข้า เดือน ส.ค. มีมูลค่า 1,026,654 ล้านบาท ขยายตัว 35.5% ดุลการค้า ขาดดุล 165,485 ล้านบาทภาพรวม 8 เดือนแรกของปี 2565 (มกราคม - สิงหาคม) การนำเข้า มีมูลค่า 7,218,870 ล้านบาท ขยายตัว 33.4% ดุลการค้า ขาดดุล 583,424 ล้านบาท\n\nจะเห็นว่าสินค้าที่มีการนำเข้ามากที่สุด 5 อันดับแรก คือ ก๊าซธรรมชาติ เดือน ส.ค.ขยายตัว 254.2% เครื่องเพชร พลอย อัญมณี เงินแท่งและทองคำ ขยายตัว 165.7% และน้ำมันดิบ 71.0% แผงวงจรไฟฟ้าขยายตัว 10.8%\n\nสินค้าที่ผลักดันให้มูลค่านำเข้าขยายตัว 5 อันดับแรกเป็นสินค้าเชื้อเพลิง สินค้าทุน วัตถุดิบ และสินค้ากึ่งสำเร็จรูป ได้แก่ น้ำมันดิบ ก๊าซธรรมชาติ เครื่องเพชรพลอย อัญมณี เงินแท่งและทองคำ แผงวงจรไฟฟ้าและเครื่องจักรไฟฟ้าและส่วนประกอบ\n\nซึ่งการนำเข้าเพิ่มขึ้นจากการขยายตัวของการผลิตในประเทศ สะท้อนจากดัชนีความเชื่อมั่นภาคอุตสาหกรรมเดือน ส.ค.65 เพิ่มขึ้นต่อเนื่องเป็นเดือนที่ 3 ที่ระดับ 90.5 จากการเติบโตของตลาดในประเทศและตลาดส่งออก ประกอบกับราคาพลังงานและสินค้าโภคภัณฑ์บางรายการที่ยังอยู่ในระดับสูง หลังจากเกิดสถานการณ์ความขัดแย้งในยูเครน\n\nอัปเดตข่าวล่าสุดก่อนใคร Add friend ได้ที่ @PPTVOnline",
    "ไทยเลือกวัตถุดิบชั้นยอดทั่วประเทศ รังสรรค์เมนู “APEC 2022”": "APEC 2022 ขนวัตถุดิบชั้นยอดจากทั่วไทย มาใช้ปรุงในเมนูอาหาร เสิร์ฟตลอดการประชุม APEC 2022 ที่ประเทศไทยเป็นเจ้าภาพ พร้อมใช้หัตกรรมตกแต่งโต๊ะอาหารสะท้อนเอกลักษณ์ความเป็นไทย\n\nนายอนุชา บูรพชัยศรี รองเลขาธิการนายกรัฐมนตรีฝ่ายการเมือง ปฏิบัติหน้าที่โฆษกประจำสำนักนายกรัฐมนตรี เผยความคืบหน้าการเตรียมการจัดการประชุมผู้นำเขตเศรษฐกิจเอเปคและการประชุมที่เกี่ยวข้องว่าจะใช้หอประชุมกองทัพเรือสำหรับงานเลี้ยงอาหารค่ำ (Gala Dinner) อย่างเป็นทางการ โดยได้เตรียมการอย่างเหมาะสมและสอดคล้องกับโมเดลเศรษฐกิจชีวภาพ เศรษฐกิจหมุนเวียน และเศรษฐกิจสีเขียว (Bio-Circular-Green Economy Model: BCG) ซึ่งเป็นแนวคิดหลักของไทยในการเป็นเจ้าภาพการประชุมฯ\n\nทั้งนี้ได้คัดเลือกวัตถุดิบ เมนูอาหาร และเครื่องดื่มที่มีความเป็นเลิศในรสชาติตามตำรับไทยแท้ สร้างสรรค์และใช้วัตถุดิบที่โดดเด่นมีคุณภาพจากทุกภูมิภาคของไทย เช่น ผักออแกนิคจากวิสาหกิจชุมชน ไก่ฟ้าโครงการหลวง กุ้งมังกร 7 สีภูเก็ต ไข่เป็ดไล่ทุ่งเมืองสุพรรณบุรี เกลือเมืองเพชร กุ้งแม่น้ำอยุธยา ไก่บ้านออแกนิคจากนครปฐม ไข่ปลากุเลาแดดเดียวจากปัตตานี เนื้อโคขุนจากสหกรณ์โพนยางคำสกลนคร ข้าวหอมมะลิไทยจากทุ่งกุลาร้องไห้ และยอดกาแฟเมืองน่าน โดยเมนูอาหารเหล่านี้จะได้รับการรังสรรค์โดย “เชฟชุมพล แจ้งไพร” 1 ใน 9 APEC Presenters\n\nนอกจากนี้ประเทศไทยยังมีการนำงานศิลปหัตถกรรมไทย จากมูลนิธิส่งเสริมศิลปาชีพในสมเด็จพระนางเจ้าสิริกิติ์ พระบรมราชินีนาถ มาใช้ในการตกแต่งโต๊ะอาหาร เพื่อสะท้อนเอกลักษณ์ความเป็นไทยอีกด้วย",
    "PISAสะท้อนเยาวชนไทย พร้อมเข้าสู่โลกศตวรรษที่ 21 หรือไม่": "นิตยสาร สสวท. หรือสถาบันส่งเสริมการสอนวิทยาศาสตร์และเทคโนโลยี (สสวท.).ฉบับที่ 237(เดิอนก.ค.-ส.ค.)ได้ลงบทความเรื่อง “สะท้อนประเด็นจากผลการประเมิน PISA ด้านการอ่าน”เขียนโดย ดร.นันทวัน สมสุข รักษาการผู้อำนวยการ สำนักวิชาการวัดและประเมินผล สสวท และสูชาดา ปัทมวิภาค ผู้ชำนาญ สาชาการวัดและประเมินผลระดับนานาชาติ สสวท โดยมีสาระสำคัญดังนี้ ว่า\n\nการประเมินผลทางการศึกษาขนาดใหญ่ที่สุดในโลกที่เราคุ้นชื่อกันว่า “PISA” ซึ่งย่อมาจากProgramme for International Student Assessment หรือโปรแกรมประเมินสมรรถนะนักเรียนมาตรฐานสากลขององค์การเพื่อความร่วมมือทางเศรษฐกิจและการพัฒนา (Organisation for EconomicCo-operation and Development หรือ OECD) ซึ่งมีวัตถุประสงค์เพื่อประเมินคุณภาพของระบบการศึกษาในการเตรียมความพร้อมให้ประชาชนมีศักยภาพหรือความสามารถพื้นฐานที่จำ เป็นต่อการดำ รงชีวิตในโลกที่มีการเปลี่ยนแปลง\n\nPISA ประเมินนักเรียนช่วงอายุ 15 ปีซึ่งถือว่าเป็นวัยที่สำเร็จการศึกษาภาคบังคับ โดยเน้นการประเมินสมรรถนะของนักเรียนเกี่ยวกับการใช้ความรู้และทักษะในชีวิตจริง หรือเรียกว่า “ความฉลาดรู้” (Literacy)ได้แก่ ความฉลาดรู้ด้านการอ่าน (Reading literacy) ความฉลาดรู้ด้านคณิตศาสตร์ (Mathematical literacy) และความฉลาดรู้ด้านวิทยาศาสตร์(Scientific literacy) การประเมินนักเรียนจะประเมินทั้ง3 ด้าน ดังกล่าวไปพร้อมกัน โดยการประเมินแต่ละครั้งจะมีหนึ่งด้านที่เน้นเป็นหลักซึ่งจะหมุนเวียนไปในแต่ละรอบการประเมิน ทั้งนี้ความฉลาดรู้ทั้งสามด้านนี้ถือว่าเป็นสิ่งจำ เป็นสำหรับการเรียนรู้ตลอดชีวิต และเป็นสิ่งที่ประชากรจำ เป็นต้องมีเพื่อการพัฒนาและการแข่งขันทางเศรษฐกิจของประเทศ PISA ได้เริ่มดำ เนินการมาตั้งแต่ปีค.ศ. 2000 (PISA 2000) และมีการประเมินอย่างต่อเนื่องทุกๆ 3 ปีเพื่อติดตามแนวโน้มการเปลี่ยนแปลงคุณภาพการศึกษาและมุ่งให้ข้อมูลแก่ระดับนโยบาย ปัจจุบันเข้าสู่การประเมินรอบ PiSA 2022 โดยมีประเทศเข้าร่วมการประเมินมากกว่า 80 ประเทศ\n\nสำหรับประเทศไทยได้เข้าร่วมการประเมิน PISA ตั้งแต่การประเมินรอบแรกจนถึงปัจจุบัน และมีสถานะเป็นประเทศสมาชิกสมทบ (Associates) โดยมีสถาบันส ส่่งเสริมการสอนวิทยาศาสตร์และเทคโนโลยี(สสวท.) ทำหน้าที่เป็นศูนย์แห่งชาติ(National Center) ดำ เนินการเก็บข้อมูลการวิจัย\n\nผลการประเมิน PISA มีความสำ คัญอย่างยิ่งเนื่องจากสามารถบ่งบอกข้อมูลต่อเนื่องให้แก่ระดับนโยบายในการกำหนดสิ่งที่ควรพัฒนาในระบบการศึกษาของแต่ละประเทศ นอกจากนี้PISA ยังเป็นหนึ่งในตัวชี้วัดคุณภาพการศึกษาในการจัดอันดับความสามารถในการแข่งขันของประเทศ(IMD World Competitiveness Ranking) ซึ่งแสดงให้เห็นถึงคุณภาพของประชากรในประเทศในการพิจารณาถึงความสามารถในการแข่งขันและความน่าลงทุนของประเทศอีกด้วย\n\nสำหรับประเทศไทยได้เข้าร่วมการประเมิน PISA มาตั้งแต่ PISA2000 จากผลการประเมินพบว่า แนวโน้มการเปลี่ยนแปลงของคะแนนตั้งแต่การประเมิน PISA 2000 จนถึง PISA 2018 ด้านคณิตศาสตร์และวิทยาศาสตร์ของไทยไม่เปลี่ยนแปลง ในขณะที่ด้านการอ่านมีแนวโน้มลดลงอย่างต่อเนื่อง และมีนัยสำคัญ นอกจากนี้ ใน PISA 2018 ยังพบว่า มีนักเรียนไทยที่มีความสามารถทางการอ่าน คณิตศาสตร์ และวิทยาศาสตร์ ตั้งแต่ระดับพื้นฐาน (ระดับ 2) ขึ้นไป ประมาณ 40%, 47%, และ 56%\n\n\n\n\n\nทั้งนี้ในจำนวนนี้มีนักเรียนไทยเพียง 0.2% ที่มีความสามารถทางการอ่านในระดับสูง (ระดับ 5 และระดับ 6) ส่วนประเทศสมาชิก OECD มีนักเรียนในกลุ่มประมาณ 9% มีความสามารถด้าน การอ่านที่ระดับสูง นักเรียนสามารถทำความเข้าใจกับบทอ่านที่มีความยาวและจัดการกับแนวคิด ที่เป็นนามธรรมหรือขัดกับความรู้สึกได้สามารถแยกแยะระหว่างข้อเท็จจริงกับความคิดเห็น จากสิ่งชี้บอกโดยนัยที่อยู่ในบทอ่านได้ นอกจากนี้ ยังพบว่านักเรียนไทยทั้งกลุ่มที่มีคะแนนสูงและกลุ่มที่มีคะแนนต่ำ ต่างก็มีจุดอ่อนอยู่ที่ด้านการอ่านเช่นเดียวกัน\n\n\n\nดังนั้น การยกระดับความสามารถทางการอ่านของนักเรียนจึงถือเป็นความท้าทายที่สำคัญสำหรับระบบการศึกษาไทย ซึ่งผลการประเมินทั้งคะแนนและสัดส่วนนักเรียนที่มีความสามารถตั้งแต่ระดับพื้นฐานของทั้งสามด้านยังคงต่ำ กว่าค่าเฉลี่ยของ OECD ในทุกรอบการประเมินที่ผ่านมาโดยเฉพาะในด้านการอ่าน\n\n\n\nความท้าทายในการพัฒนาความฉลาดรู้ด้านการอ่านของไทย การประเมินความฉลาดรู้ด้านการอ่าน (Reading Literacy)ของ PISA ต่างจากการประเมินการอ่านทั่วไปที่มักเข้าใจว่ามีบริบทเพียงการอ่านออกเขียนได้ แต่ PISA มีมุมมองเรื่องความฉลาดรู้ด้านการอ่านในแง่การแสดงความสามารถที่กว้างขึ้น ซึ่งช่วยให้ผู้อ่านมีส่วนร่วมกับสาระข้อมูลที่ได้อ่าน ผู้อ่านต้องสามารถค้นหาและรู้ตำแหน่งข้อมูลที่ต้องการผลการประเมินด้านการอ่านของนักเรียนไทยมีแนวโน้มลดลงอย่างต่อเนื่อง\n\nโดยเฉพาะระหว่าง PISA 2015 กับ PISA 2018 ที่นักเรียนไทยมีคะแนนการอ่านลดลงถึง 16 คะแนน และมีคะแนนเฉลี่ยด้านการอ่านอยู่ที่ 393 คะแนนนั้น เมื่อพิจารณาการเปลี่ยนแปลงของคะแนนการอ่าน ระหว่าง PISA 2015 และ PISA 2018 ระหว่างประเทศที่เข้าร่วมการประเมิน พบว่า เป็นผลมาจากความสัมพันธ์ระหว่างคะแนนการอ่านกับคะแนน คณิตศาสตร์และวิทยาศาสตร์มากกว่ารูปแบบของบทอ่านในข้อสอบ การอ่านที่เปลี่ยนแปลงไปเป็นการอ่านผ่านสื่อดิจิทัลมากขึ้น ซึ่งสอดคล้องเข้าใจสิ่งที่อ่านและบูรณาการเข้ากับความรู้เดิม ตรวจสอบและประเมิน\n\nมุมมองของผู้เขียนและตัดสินใจว่าสิ่งที่อ่านนั้นเชื่อถือได้หรือไม่ หรือเกี่ยวข้องกับเป้าหมายหรือวัตถุประสงค์ของเรื่องหรือไม่ โดยกรอบการประเมิน PISA2018 ระบุกระบวนการในการอ่าน 3 ด้านหลักที่สะท้อนความฉลาดรู้ด้านการอ่าน\n\nกับผลการวิเคราะห์ความสัมพันธ์ระหว่างคะแนนการอ่านกับคะแนนคณิตศาสตร์และวิทยาศาสตร์ของนักเรียนไทยที่พบว่า มีค่าสหสัมพันธ์เท่ากับ 0.75 และ 0.83 ตามลำดับดังแสดงในภาพ3นั่นจึงยิ่งสะท้อนภาพที่ชัดเจนว่าสมรรถนะด้านการอ่านคือ รากฐานสำคัญและส่งผลต่อการเรียนรู้ในด้านอื่นๆของนักเรียน ดังนั้น จากผลการประเมิน PISA จึงบ่งชี้ว่าการยกระดับความสามารถด้านการอ่านของนักเรียนไทยถือเป็นความท้าทายที่สำคัญสำหรับระบบการศึกษาไทย\n\nทั้งนี้ ผลการวิเคราะห์พบว่า ปัจจัยที่ส่งผลเชิงบวกต่อคะแนนการอ่านของนักเรียนไทยมากที่สุด 3 ลำดับแรก ได้แก่ 1) การมีกรอบความคิดแบบเติบโต (Growth Mindset) ที่เชื่อว่าความสามารถและสติปัญญาเป็นสิ่งที่พัฒนาได้2) การมีแรงจูงใจใฝ่สัมฤทธิ์ในการทำงานที่ให้ความสำคัญกับความทุ่มเทในการทำงานให้สำเร็จ และ 3) การรู้สึกเป็นส่วนหนึ่งของโรงเรียน โดยไม่มีความรู้สึกเชิงลบหรือแปลกแยก\n\nจากการวิเคราะห์ข้อมูลของ PISA สะท้อนให้เห็นว่า ระบบการศึกษาไทยจำเป็นต้องยกระดับความสามารถด้านการอ่านของนักเรียนอย่างเร่งด่วน ซึ่งการดำ เนินการดังกล่าวให้ประสบความสำเร็จได้นั้น ต้องเกิดจากการส่งเสริมปัจจัยแวดล้อมต่างๆ ที่ส่งผลต่อการเรียนรู้ของนักเรียนควบคู่กันอย่างมีประสิทธิภาพ ตั้งแต่ระดับนโยบายลงมา โดยเฉพาะกลุ่มที่เป็นนิเวศทางการเรียนรู้และใกล้ตัวของนักเรียนมาก ประกอบ ไปด้วยโรงเรียน ซึ่งสามารถสร้างพื้นที่ปลอดภัย สภาพแวดล้อม และบรรยากาศที่เอื้ออำนวยต่อการเรียนรู้ครูซึ่งมีส่วนอย่างมากในการส่งเสริมพัฒนาการเรียนรู้รวมไปถึงการพัฒนาด้านพฤติกรรม อารมณ์และสังคมของอยู่ที่โรงเรียน\n\nนอกจาก 3 ปัจจัยดังกล่าวแล้ว ยังพบว่า มีปัจจัยสำคัญอื่นๆที่ส่งผลเชิงบวกต่อคะแนนการอ่านด้วยเช่นกัน ซึ่งปัจจัยเหล่านี้ล้วนเป็นสิ่งที่เกี่ยวข้องกับการอ่านของนักเรียนโดยตรง ได้แก่ความเพลิดเพลิน ในการอ่าน และการรู้กลวิธีในการอ่านเพื่อจุดประสงค์ต่างๆ รวมทั้งปัจจัยที่เกี่ยวข้องกับบทบาทของครูและการสนับสนุนจากพ่อแม่ผู้ปกครองด้วยดังแสดงในภาพ 5\n\n“นักเรียน ตลอดจนพ่อแม่ผู้ปกครองและครอบครัว ซึ่งเป็นรากฐานสำคัญในการหล่อหลอมด้านต่างๆ และเป็นส่วนสำคัญในการสนับสนุนในความพยายามและความสำเร็จทางการเรียนของนักเรียน เนื่องจากการอ่านเป็นสิ่งที่เกิดขึ้นทุกๆ วันของคนส่วนใหญ่ การอ่านจึงเป็นพื้นฐานสำคัญในการช่วยให้เกิดการเรียนรู้ตลอดชีวิตและช่วยให้เราได้รับทราบข้อมูลเพื่อประกอบการตัดสินใจเรื่องต่างๆ ในชีวิตประจำวัน ดังนั้น การส่งเสริมให้นักเรียนได้รับการพัฒนาอย่างเหมาะสมและมีประสิทธิภาพในเรื่องนี้จึงเป็นสิ่งสำคัญมาก โดยเฉพาะในยุคดิจิทัลที่ข้อมูลข่าวสารเกิดขึ้นมากมายและหลั่งไหลอย่างรวดเร็ว”บทวิเคราะห์สรุป",
    "ส่องแนวโน้มการค้า ‘ไทย-จีน’ ฟังมุมมอง หอการค้าไทย-จีน": "จับตาการค้าไทย-จีนสดใสแค่ไหน หลังบรรดานักวิเคราะห์ฟันธงเศรษฐกิจจีนอยู่ในช่วงขาลง คุยกับประธานกรรมการ หอการค้าไทย-จีน ณรงค์ศักดิ์ พุทธพรมงคล",
    "ไทยพร้อมเป็นเจ้าภาพ 'APEC 2022' ฝึกซ้อมแผนเผชิญเหตุแก้สถานการณ์วิกฤต": "ไทยพร้อมเป็นเจ้าภาพ ‘APEC 2022’ เตรียมการฝึกซ้อมแผนเผชิญเหตุแก้ปัญหาสถานการณ์วิกฤต จัดเมนูอาหารจากวัตถุดิบที่โดดเด่นทุกภูมิภาค\n\n26 ก.ย. 2565 – ที่ทำเนียบรัฐบาล นายอนุชา บูรพชัยศรี รองเลขาธิการนายกรัฐมนตรีฝ่ายการเมือง ปฏิบัติหน้าที่โฆษกประจำสำนักนายกรัฐมนตรี เผยความคืบหน้าการเตรียมการจัดการประชุมผู้นำเขตเศรษฐกิจเอเปกและการประชุมที่เกี่ยวข้อง ในช่วงที่ประเทศไทยเป็นเจ้าภาพ ปี พ.ศ. 2565 ซึ่งจะมีขึ้นระหว่างวันที่ 18 – 19 พฤศจิกายน 2565 นี้ โดยใช้ศูนย์การประชุมแห่งชาติสิริกิติ์ เป็นสถานที่สำหรับการประชุมหลัก และหอประชุมกองทัพเรือสำหรับงานเลี้ยงอาหารค่ำ (Gala Dinner) อย่างเป็นทางการ สำหรับผู้นำเขตเศรษฐกิจเอเปกและคู่สมรส\n\nโฆษกประจำสำนักนายกรัฐมนตรี กล่าวว่า หน่วยงานที่เกี่ยวข้องของไทยร่วมกันเตรียมความพร้อมสำหรับการเป็นเจ้าภาพจัดการประชุมฯ ของไทยอย่างแข็งขัน โดยด้านการรักษาดูแลความปลอดภัย ทางกองบัญชาการตำรวจนครบาลได้เตรียมความพร้อมให้กับเจ้าหน้าที่ตำรวจ และชุดปฏิบัติการพิเศษ ฝึกซ้อมแผนแก้ไขปัญหาสถานการณ์วิกฤต และการเผชิญเหตุ รองรับการประชุมเอเปก 2565 ในช่วงวันที่วันที่ 16 – 20 กันยายน 2565 ที่ผ่านมา โดยมีการซักซ้อมยุทธวิธีการปฏิบัติต่างๆ ในกรุงเทพฯ เพื่อรองรับสถานการณ์ที่อาจจะเกิดขึ้น\n\nในส่วนของงานเลี้ยงอาหารค่ำอย่างเป็นทางการ สำหรับผู้นำเขตเศรษฐกิจเอเปกและคู่สมรส ซึ่งจะมีขึ้นที่หอประชุมกองทัพเรือ ได้มีการเตรียมการอย่างเหมาะสมและสอดคล้องกับโมเดลเศรษฐกิจชีวภาพ เศรษฐกิจหมุนเวียน และเศรษฐกิจสีเขียว (Bio-Circular-Green Economy Model: BCG) ซึ่งเป็นแนวคิดหลักของไทยในการเป็นเจ้าภาพการประชุมฯ พร้อมคัดเลือกวัตถุดิบ และเมนูอาหาร เครื่องดื่มที่มีความเป็นเลิศในรสชาติตามตำรับไทยแท้ มีความสร้างสรรค์ และใช้วัตถุดิบที่โดดเด่นมีคุณภาพจากทุกภูมิภาคของไทย อาทิ ผักออแกนิคจากวิสาหกิจชุมชนทั่วทุกภาคของเมืองไทย ไก่ฟ้าโครงการหลวง กุ้งมังกร 7 สีภูเก็ต ไข่เป็ดไล่ทุ่งเมืองสุพรรณบุรี เกลือเมืองเพชร กุ้งแม่น้ำอยุธยา ไก่บ้านออแกนิคจากนครปฐม ไข่ปลากุเลาแดดเดียวจากปัตตานี เนื้อโคขุนจากสหกรณ์โพนยางคำสกลนคร ข้าวหอมมะลิไทยจากทุ่งกุลาร้องไห้ และยอดกาแฟเมืองน่าน ทั้งนี้ เมนูอาหารจะได้รับการรังสรรค์โดยเชฟชุมพล แจ้งไพร ซึ่งเป็น 1 ใน 9 APEC Presenters นอกจากนี้ ยังมีการนำผลิตภัณฑ์ งานศิลปหัตถกรรมไทย จากมูลนิธิส่งเสริมศิลปาชีพในสมเด็จพระนางเจ้าสิริกิติ์ พระบรมราชินีนาถ มาใช้ในการตกแต่งโต๊ะอาหาร ซึ่งจะสะท้อนเอกลักษณ์ความเป็นไทยได้เป็นอย่างดี\n\n“รัฐบาลและหน่วยงานที่เกี่ยวข้องมุ่งมั่นร่วมกันเตรียมความพร้อมประเทศไทยในทุกด้าน สู่การเป็นเจ้าภาพจัดการประชุมเอเปกที่จะมีขึ้นในเดือนพฤศจิกายนนี้ โดยพิจารณาดำเนินการอย่างเหมาะสม สมเกียรติเต็มภาคภูมิ และสอดคล้องกับแนวคิดหลักที่ไทยผลักดันในการเป็นเจ้าภาพ พร้อมทั้งผสมผสาน นำเสนอเอกลักษณ์ความเป็นไทย ผ่านอาหาร เครื่องดื่ม และผลิตภัณฑ์ที่มีชื่อเสียงของไทย ซึ่งจะเป็นโอกาสสำคัญในการประชาสัมพันธ์ของดีประเทศไทยให้เป็นที่รู้จักในเวทีระดับนานาชาติ นอกจากนี้ รัฐบาลคำนึงถึงความปลอดภัยเป็นหลักสำคัญ โดยได้มีการเตรียมแผนรองรับหากเกิดสถานการณ์ที่ไม่คาดคิด และขอให้ประชาชนทุกคนร่วมเป็นเจ้าภาพด้วยมิตรภาพที่ดี เพื่อให้การเป็นเจ้าภาพการประชุมฯ ของไทยจะสำเร็จลุล่วงไปด้วยดี” นายอนุชา ระบุ.",
    "เล็งจีบ 'ลิซ่า-มิลลิ' ช่วยโปรโมตงานศิลปหัตถกรรมไทย": "“ศักดิ์สิทธิ์” เล็งจีบ “ลิซ่า-มิลลิ” มาเป็น Friend of sacit ช่วยโปรโมตงานศิลปหัตถกรรมไทย หวังดันเป็น Soft Power เจาะตลาดกลุ่มคนรุ่นใหม่ Gen Y พร้อมดึงดาวติ๊กตอก มาช่วยโปรโมตอีกทาง\n\n26 ก.ย. 2565- นายภาวี โพธิ์ยี่ รักษาการแทนผู้อำนวยการสถาบันส่งเสริมศิลปหัตถกรรมไทย (sacit) เปิดเผยว่า ในปี 2566 sacit มีแผนผลักดันการสร้างวัฒนธรรมการใช้ศิลปหัตถกรรมไทยเข้าสู่กลุ่มคนรุ่นใหม่ โดยเฉพาะกลุ่มคน Gen Y ที่อยู่ในช่วงวัย 25–40 ปี ซึ่งมีบทบาทและอิทธิพลในการขับเคลื่อนเศรษฐกิจและสังคมของประเทศ ให้หันมาใช้งานศิลปหัตถกรรมมากขึ้น โดยจะใช้บุคคลที่มีชื่อเสียงและมีอิทธิพล (Key Opinion Leader) ซึ่งได้แก่ ดารา นักแสดง และนักร้อง มาเป็น Friend of sacit เพื่อช่วยโปรโมตงานศิลปหัตถกรรม ทั้งนำไปใช้เอง หรือช่วยประชาสัมพันธ์ และดึงดูดให้คนรุ่นใหม่หันมาสนใจ และใช้เพิ่มขึ้น\n\nนอกจากนี้ ยังมีแผนที่จะใช้สื่อโซเชียลมีเดียเป็นช่องทางสื่อไปยังคนรุ่นใหม่ เช่น แพลตฟอร์ม Tiktok , Facebook , Instagram เพื่อสร้างให้กลุ่มคนรุ่นใหม่เกิดทัศนคติที่ดี เกิดความภาคภูมิใจในงานศิลปหัตถกรรมไทย ซึ่งเป็นภูมิปัญญาและรากฐานสำคัญอันเป็นอัตลักษณ์ของชาติ ซึ่งค่านิยมและวัฒนธรรมงานศิลปหัตถกรรมเหล่านี้ จะถูกส่งต่อสร้างกระแสออกไปในผู้คนในสังคมได้เพื่อให้เกิดเครือข่ายงานศิลปหัตถกรรมไทยขนาดใหญ่ต่อไป\n\n“เราสามารถใช้งานศิลปหัตถกรรม เป็น Soft Power ได้ เพราะสินค้าที่ผลิตจากภูมิปัญญา มีคุณค่าทางศิลปวัฒนธรรม มีความเป็นเอกลักษณ์ เป็นวิถีชีวิตและความเป็นไทยในด้านต่าง ๆ หากทำให้คนเห็นถึงความสำคัญ และหันมาซื้อ มาใช้งานศิลปหัตถกรรมมากขึ้น ไม่เพียงแต่จะช่วยขับเคลื่อน Soft Power แต่ยังจะช่วยขับเคลื่อนเศรษฐกิจในระดับฐานรากของประเทศด้วย”นายภาวีกล่าว\n\nน.ส.ศิรินทร์ทิพย์ ศรีใหม่ ผู้อำนวยการสำนักสื่อสารภาพลักษณ์และจัดการวัฒนธรรมศิลปหัตถกรรม sacit กล่าวว่า ปีก่อนหน้านี้ sacit ได้ดึงดารา นักแสดง มาเป็น Friend of sacit เช่น เบลลา ราณี แคมเปน , แต้ว ณฐพร เตมีรักษ์ , นาย ณภัทร เสียงสมบุญ ซึ่งดาราเหล่านี้ ได้ช่วยโปรโมตงานศิลปหัตถกรรม เวลาใช้อะไร ถือกระเป๋าอะไร ใส่เสื้อผ้าอะไร คนก็จะติดตาม และอยากใช้ตาม ที่ผ่านมา ถือว่าประสบความสำเร็จ ทำให้กลุ่มคนรุ่นใหม่ รู้จักและหันมาใช้งานศิลปหัตถกรรมมากขึ้น และในปี 2566 จะเดินหน้าหา Friend of sacit ต่อ ตั้งเป้าไว้อยากได้ ลลิษา มโนบาล หรือ ลิซ่า blackpink หรือไม่ก็ดนุภา คณาธีรกุล หรือมิลลิ แต่ก็ไม่รู้ว่าจะได้หรือไม่ แต่ขอจีบไว้ก่อน sacit มีงบประมาณไม่มาก เพราะเป็นหน่วยงานราชการ แต่ก็อยากให้มาช่วยงาน\n\nส่วนการดึงดาวติ๊กตอก มาช่วยโปรโมต จะเน้นกลุ่มที่เป็นไมโคร อินฟลูเอนเซอร์ ซึ่งที่ผ่านมา เคยเชิญครูในต่างจังหวัด ที่นิยมใส่ผ้าไทย และเป็นดาวติ๊กตอก มาช่วยโปรโมตผ้าไทย ซึ่งประสบความสำเร็จ มีคนให้ความสนใจเป็นอย่างมาก และปี 2566 ก็จะทำต่อ เพราะเป็นช่องทางที่จะเข้าถึงกลุ่มคนรุ่นใหม่ และน่าจะเข้าถึงได้ทุกกลุ่มด้วย",
    "ย้ายประเทศ : ช่างภาพหญิงไทย ที่ถ่ายภาพให้กับสื่อชั้นนำของอเมริกา": "จ﻿ากหญิงสาวผู้หลงใหลในภาพ สู่ช่างภาพมืออาชีพที่สื่ออเมริกันวางใจ\n\n24 กันยายน 2022\n\nนภสินธุ์ สามแก้วแจ่ม\n\nผู้สื่อข่าวบีบีซีไทย\n\nที่มาของภาพ, Jutharat Pinyodoonyachet คำบรรยายภาพ, ปูเป้–จุฑารัตน์ ภิญโญดุลยเจต ช่างภาพหญิงไทยในนิวยอร์ก\n\n\"ถ้าเราไม่ผ่านจุดนั้นมา เราก็จะไม่รู้ว่าที่ที่เราอยู่ มันดีกว่าขนาดไหน\" ปูเป้-จุฑารัตน์ ภิญโญดุลยเจต ช่างภาพหญิงไทยอนาคตไกล วัย 30 ปี พูดถึงชีวิตในมหานครนิวยอร์กในปัจจุบัน ภายหลังเดินจากประเทศไทยเพื่อมาหาอนาคตใหม่ที่ดีกว่า\n\nปูเป้ ขวนขวายหาโอกาส พิสูจน์ตัวเอง จนมีชื่อเสียง มีผลงานภาพถ่ายในสื่อระดับชาติ และนานาชาติในสหรัฐอเมริกา เช่น วอชิงตันโพสต์ นิวยอร์กไทมส์ วอลล์สตรีทเจอร์นัล และอีกหลายแห่ง\n\nกว่าจะมาเป็นช่างภาพหญิงไทยในมหานครนิวยอร์กที่ต่างแก่งแย่งความฝันกันนั้น ปูเป้ต้องผ่านบททดสอบอยู่หลายด่าน กว่าจะมาเป็นเธอในวันนี้\n\nโปรดเปิดการใช้งาน JavaScript หรือบราวเซอร์ต่างออกไป เพื่ดูเนื้อหานี้ Play video, \"จ﻿ากหญิงสาวผู้สิ้นหวังกับระบบในไทย สู่ช่างภาพมืออาชีพที่สื่ออเมริกันวางใจ\", ความยาว 7,27 07:27 คำบรรยายวิดีโอ, จ﻿ากหญิงสาวผู้สิ้นหวังกับระบบในไทย สู่ช่างภาพมืออาชีพที่สื่ออเมริกันวางใจ\n\nความใฝ่ฝันของเด็กสาวผู้หลงใหลการถ่ายภาพ\n\n“ตั้งแต่เด็ก ๆ เราไม่เคยคิดจะไปเป็นช่างภาพเลย เพราะมันเป็นอาชีพที่ถูกมองว่าเป็นอาชีพที่ผู้ชายทำมากกว่า เพราะเราชอบมีภาพจำว่าต้องเป็นผู้ชาย ร่างกายกำยำ ถือกล้องเยอะ ๆ เราก็เลยไม่คิดว่าตัวเองจะทำอาชีพนี้ได้”\n\nปูเป้ เล่าให้บีบีซีไทยฟังว่าสมัยที่เพิ่งเรียนจบใหม่ ๆ เคยฝันอยากทำอาชีพนักตัดต่อภาพยนตร์ และในขณะเดียวกันก็ออกไปถ่ายรูปเป็นงานอดิเรกไปด้วย อาชีพระหว่างนักตัดต่อกับช่างภาพ มีความแตกต่างกันอยู่คือ นักตัดต่อ จะนั่งอยู่แต่หน้าจอคอมพิวเตอร์ อยู่ในห้องมืด ๆ ในขณะที่การถ่ายรูป เรียกร้องให้เราต้องออกไปข้างนอก เพื่อไปเก็บประสบการณ์และสร้างภาพใหม่ ๆ ขึ้นมา จนในที่สุดปูเป้ก็เริ่มค่อย ๆ พบว่า ตัวเองเริ่มสนใจการถ่ายรูปมากกว่าจะนั่งอยู่ในห้องตัดต่อทั้งวัน\n\nปูเป้บอกว่า เธอโชคดีที่ทางบ้านเก็บทุนเอาไว้ให้อยู่ก้อนหนึ่ง เพื่อให้เธอไปเรียนต่อ ด้วยความสนใจด้านภาพที่เพิ่มขึ้นในทุกวัน เธอจึงตัดสินใจบินลัดฟ้าเพื่อไปเรียนด้านการถ่ายภาพที่มหานครนิวยอร์ก ประเทศสหรัฐอเมริกา เป็นเวลา 1 ปีเต็ม\n\nที่มาของภาพ, Jutharat Pinyodoonyachet คำบรรยายภาพ, ปูเป้ในมหานครนิวยอร์ก\n\n“ตอนที่เราไปเรียน เราก็โฟกัสที่การเรียนอย่างเดียวเลย เงินเราไม่ได้มีมากมายขนาดนั้น เลยพยายามประหยัดเอา ทำอาหารกินเอง แบ่งกินสองมื้อบ้าง เราทำงานไปด้วยไม่ได้เพราะกฎหมายอเมริกาไม่อนุญาต ก็เลยเรียนอย่างเดียว ตอนเรียนเราว่าไม่ค่อยมีอุปสรรคอะไรมาก แต่หลังเรียนจบนี่สิของจริง”\n\n“พอหลังเรียนจบเราเคว้งเลย ชีวิตไม่รู้จะเอายังไงต่อ ยิ่งพอมาจากไทยไม่รู้จักใครเลย คอนเน็กชันเป็นศูนย์มันก็ยาก ซึ่งเพื่อนที่เรียนด้วยกันก็ลำบากเหมือนกัน ไม่ใช่ว่าพอเป็นฝรั่งแล้วจะหางานได้ง่าย ทุกคนก็ต้องเริ่มใหม่หมด”\n\nหลังจากเรียนจบ ปูเป้ต้องสร้างผลงานของตัวเองขึ้นมาเพื่อที่จะใช้ในการยื่นขอวีซ่าประเภท O-1 เพื่อให้มีสิทธิ์หางานทำที่อเมริกาต่อได้ (วีซ่าประเภท O-1 เป็นวีซ่าหรับผู้ที่มีความรู้ความสามารถและความสำเร็จด้านวิทยาศาสตร์, ศิลปะ, การศึกษา, ธุรกิจ, กีฬา, หรือผู้ที่ประสบความสำเร็จด้านภาพยนตร์หรือรายการทีวีและได้รับการยอมรับในระดับชาติหรือนานาชาติ) เธอต้องถ่ายรูปส่งประกวด ส่งนิทรรศการ อยู่หลายชิ้นกว่าจะได้รับการยืนยันเพื่อให้ได้วีซ่านี้มา\n\nแต่ใช่ว่าแม้จะได้วีซ่าทำงานมาแล้ว ชีวิตจะสบาย ปูเป้ต้องดิ้นรน หางานทำเพื่อให้ตัวเองอยู่รอดในมหานครนิวยอร์ก\n\n“ตอนที่เราไม่มีจะกิน เราก็ต้องทำงาน งานอะไรก็ได้ เราทำหมดเลย สิ่งที่ทำให้เราอยู่ได้คือการถ่ายรูปนักท่องเที่ยว เพราะว่านิวยอร์กนักท่องเที่ยวเยอะ ใครที่มาก็ต้องอยากได้รูป เราเลยรับจ้างถ่ายรูปเป็นหัวรายชั่วโมงไป ตามจุดแลนด์มาร์กต่าง ๆ ของนิวยอร์ก”\n\nที่มาของภาพ, Jutharat Pinyodoonyachet คำบรรยายภาพ, ﻿ปูเป้กับงานถ่ายรูปนักท่องเที่ยว\n\n“ถ้าถามว่าทำงานแบบนี้ไปมันอยู่ได้ไหม ก็อยู่ได้ แต่มันไม่ได้มาเติมเต็มเรา ใจจริงเราไม่ได้อยากถ่ายรูปนักท่องเที่ยวแบบนี้ไปเริ่อย ๆ เรามีประเด็นที่เราอยากเล่า เรามีงานที่เราอยากทำ แต่ว่าอยู่ที่นี่มันทำยาก เพราะคนมันมาตามหาความฝันกันเยอะ นั่นหมายความว่าเราก็ต้องมีคู่แข่งคนอื่น ๆ อีกเยอะแยะมากมาย”\n\nปูเป้ รับจ้างถ่ายรูปหลังเรียนจบได้เพียงไม่นาน ก็ตัดสินใจเดินทางกลับประเทศไทย\n\nวงจรอุตสาหกรรมผลิตภาพยนตร์ในไทย\n\nหลังกลับมาไทย ปูเป้เข้าไปทำงานเป็นช่างภาพเบื้องหลังในกองถ่ายซีรีส์ของไทย แต่ทว่ามันไม่ได้เป็นอย่างที่เธอหวังไว้\n\n“เราก็สนุกนะ ได้กลับมาทำงานที่นี่ ได้เห็นวิธีการทำงานของผู้กำกับ ได้เห็นการออกกอง แต่ระบบที่นี่มันไม่ไหว การทำงานออกกองซีรีส์ 16 ชั่วโมง ที่ทุกคนมองว่ามันเป็นเรื่องปกติ แต่มันไม่ปกติสำหรับเรา เรารู้สึกว่าชั่วโมงการทำงานกับค่าแรงที่ไทยมันไม่ไปด้วยกัน และเราก็มองไม่เห็นตัวเองว่าเราจะสามารถทำงานแบบนี้ในระยะยาวได้จริง ๆ หรือ การออกกองมันเสียสุขภาพ และค่าแรงก็ไม่คุ้ม”\n\n“วันที่เรารู้สึกว่าเราอยู่ที่นี่ไม่ได้แล้ว คือวันที่เราไปออกกอง แล้วกองมันเลิกเลท (สาย) จริง ๆ แล้วควรจะออกกองจบตั้งแต่เที่ยงคืน แต่ด้วยอะไรหลาย ๆ อย่างทำให้จำเป็นต้องต่อคิวไปเรื่อย ๆ จนมันทะลุ 24 ชั่วโมง แบบเริ่มตั้งแต่ 6 โมงเช้า จนไปจบ 6 โมงเช้าของอีกวัน พอเลิกกองเสร็จ เราก็กลับมาถึงบ้านตอน 7 โมงเช้า นั่งอยู่ปลายเตียง แล้วนั่งร้องไห้ แล้วถามตัวเองว่า ‘กูทำอะไรอยู่’”\n\n“มันเป็นจุดที่เราจะไม่ลืม และเป็นจุดที่ทำให้เราตัดสินใจกลับอเมริกา มันทำให้เรารู้สึกว่าเราจะไม่กลับไปทำตรงนั้นอีกแล้ว มันแข็งแรงมาก ๆ เสียจน เรารู้สึกว่าต่อให้เรากำลังลำบากยังไงก็ตามตอนอยู่ที่อเมริกา แต่พอเรานึกถึงเหตุการณ์วันนั้นที่เรานั่งร้องไห้อยู่ปลายเตียงตอน 7 โมงเช้า เรารู้สึกว่าเราสามารถทนได้ทุกอย่างที่นี่ (อเมริกา)” ปูเป้ เล่าถึงประสบการณ์การทำงานในอุตสหากรรมโปรดักชันไทยที่เธอต้องเผชิญ\n\nผู้﻿เกี่ยวข้องในอุตสาหกรรมผลิตภาพยนตร์ไทยบอกกับบีบีซีไทยว่า สภาพการทำงานในปัจจุบันไม่ต่างไปจากตอนที่ปูเป้ต้องเผชิญเมื่อหลายปีก่อน เรื่องการทำงานเกินเวลา ทำงานทะลุคิวชั่วโมง ยังคงมีอยู่ให้เห็นและถูกพูดถึงอยู่จนถึงปัจจุบัน ด้วยค่าแรงที่โดนกดกันเป็นทอด ๆ ตั้งแต่ผู้อยู่จุดสูงสุดจนถึงคนระดับล่าง ไม่มีงบประมาณเพียงพอที่จะจัดสรรสำหรับการออกกองเพื่อเพิ่มคิวถ่ายฉุกเฉินในวันอื่นต่อไป ทำให้กองถ่ายต่าง ๆ มักเลือกที่จะเพิ่มคิว เพื่มชั่วโมงการถ่ายทำไปเรื่อย ๆ จนกว่างานจะเสร็จ ยอมจ่ายค่าชั่วโมงการทำงานเพิ่มขึ้น แทนการยกกองแล้วไปถ่ายอีกทีวันอื่น เพราะนั่นหมายถึงงบประมาณที่ต้องจ่ายเพิ่มขึ้นไปอีกเท่าตัว นั่นจึงทำให้วังวนการทำงานเกินชั่วโมงที่ไม่สมกับค่าแรง และสุขภาพที่ต้องเสียไป ยังคงเกิดขึ้น\n\nชีวิตใหม่ในนิวยอร์ก\n\nหลังจากผ่านเหตุการณ์นั้นมา ปูเป้ตัดสินใจซื้อตั๋วเครื่องบิน บินกลับมาเริ่มต้นใหม่อีกครั้งที่นิวยอร์กทันทีในช่วงปลายปี 2019 ซึ่งเป็นช่วงที่โรคโควิด-19 เพิ่งเริ่มระบาด\n\n“ตอนนั้นเราตั้งใจมากว่าจะกลับมาทำงานส่วนตัวแล้วเสนอให้กับสื่อต่าง ๆ แต่ดันกลับมาเจอโควิด (หัวเราะ) ตอนที่เพิ่งเริ่มกลับมาตั้งตัว เราก็ทำงานทุกอย่างเลย ทั้งรับถ่ายรูปนักท่องเที่ยว ไปเป็นพนักงานพาร์ทไทม์ที่พิพิธภัณฑ์รูปถ่าย หวังจะได้เจอคนใหม่ ๆ ทำอยู่ได้ไม่ถึง 3 เดือน เมืองก็ชัตดาวน์ โดนโควิดถล่ม หลังจากนั้นเราก็เครียดเลย อยู่นิ่ง ๆ ไป 4 เดือน ทำอาหารกินเอง เลี้ยงแมวเพื่อน ปะทังขอเงินจากรัฐเอา”\n\nปูเป้ เผชิญกับภาวะโรคระบาดในอเมริกาอยู่หลายเดือน ด้วยกฎที่ห้ามไม่ให้คนออกจากบ้าน ด้วยสถานที่ต่าง ๆ ถูกปิด เธอจึงไม่สามารถทำงานได้\n\nจนกระทั่งเกิดเหตุการณ์การประท้วง 'Black Lives Matter' ขึ้น หลังจากเจ้าหน้าที่ตำรวจสหรัฐฯ ใช้เข่ากดที่คอของ จอร์จ ฟลอยด์ ในขณะจับกุมจนทำให้เขาเสียชีวิต ปูเป้จึงได้เริ่มออกมาเก็บภาพการประท้วงที่เกิดขึ้น และใช้เวลาในช่วงเดียวกันนี้เก็บภาพวิถีชีวิตของผู้คนท่ามกลางโรคระบาดไปด้วย\n\nที่มาของภาพ, Jutharat Pinyodoonyachet คำบรรยายภาพ, ก﻿ารประท้วง 'Black Lives Matter' ที่นิวยอร์ก\n\nที่มาของภาพ, Jutharat Pinyodoonyachet คำบรรยายภาพ, เซ็ตภาพโควิด-19﻿ ของปูเป้\n\nปูเป้ ใช้ภาพเซ็ตเดียวกันนี้ทำเป็นโปรเจกต์ส่วนตัวเพื่อนำไปเสนอให้กับสื่อต่าง ๆ ซึ่งหนึ่งในนั้นคือ นิวยอร์กไทมส์ โดยตอนแรกปูเป้ได้รับการตอบกลับมาว่าสนใจ แต่ว่ายังไม่ได้รับงานว่าจ้างให้ไปถ่ายอะไร เพราะทางนั้นยังไม่ได้รู้จักปูเป้ดีว่าเธอถนัดงานภาพแนวไหน จนกระทั่งปูเป้ได้งานแรกจาก นิวยอร์กไทมส์ หลังจากสามเดือนให้หลัง\n\nที่มาของภาพ, Jutharat Pinyodoonyachet/The New York Times คำบรรยายภาพ, งานชิ้นแรกของปูเป้ที่ได้ลงอยู่ใน ﻿The New York Times\n\nที่มาของภาพ, Jutharat Pinyodoonyachet/The New York Times คำบรรยายภาพ, เ﻿ซ็ตภาพร้านของฝากในนิวยอร์ก\n\nปูเป้ ได้รับโจทย์ให้ไปถ่ายร้านของฝากในนิวยอร์กที่ได้รับผลกระทบจากโควิดว่าเป็นอย่างไร ถือว่าเป็นผลงานแรกของเธอที่ได้ตีพิมพ์อยู่ใน นิวยอร์กไทมส์\n\nหลังจากนั้นปูเป้ ก็ได้รับงานมาเรื่อย ๆ เริ่มมีสื่ออื่น ๆ มาติดต่อให้ไปถ่ายงานต่าง ๆ จนกระทั่งเธอได้รับการติดต่อจาก นิวยอร์กแม็กกาซีน ให้ไปถ่ายชีวิตของคนในนครนิวยอร์กหลังจากเมืองเริ่มเปิดให้คนได้กลับมาใช้ชีวิตหลังโรคระบาด และถือเป็นผลงานชิ้นใหญ่ชิ้นหนึ่งของเธอ เพราะรูปของเธอได้ถูกนำมาขึ้นปกของนิตยสารฉบับนั้น\n\nที่มาของภาพ, Jutharat Pinyodoonyachet/New York Magazine คำบรรยายภาพ, ห﻿น้าปก New York Magazine ฉบับ 'The Return of FOMO'\n\n“โห เราไม่เคยคิดเลยว่ารูปที่เราถ่ายจะได้ขึ้นปกนิตยสารในนิวยอร์ก มันถือเป็นเรื่องที่ยิ่งใหญ่สำหรับเรามาก มันเป็นความฝันเป็นหมุดหมายในชีวิตของเรา แต่เราไม่คิดว่ามันจะมาไวขนาดนี้ ตื่นเต้น” ปูเป้ เล่าด้วยสายตาเป็นประกาย\n\nการที่รูปได้ขึ้นปกนิตยสาร ทำให้คนได้รู้จักปูเป้มากขึ้น สื่ออื่น ๆ เริ่มคุ้นชื่อไทยยาว ๆ ของเธอได้จากผลงานนั้นผลงานนี้ ทำให้เธอได้รับการว่าจ้างจากสื่ออื่น ๆ เรื่อยมา และกลายเป็นช่างภาพสาวไทยที่น่าจับตามองคนหนึ่งในมหานครนิวยอร์ก\n\nปูเป้บอกว่า สื่อในอเมริกา เขาต้องการหาคนใหม่ ๆ มาร่วมงานอยู่เสมอ ฉะนั้นคนหน้าใหม่ไม่ว่าใครก็ตามหากมีผลงานที่โดดเด่น มีมุมมองที่แตกต่างจากคนอื่น และแข็งแรงพอ ก็มีโอกาสได้เข้ามาทำงานตรงนี้เฉกเช่นเดียวกันกับเธอ และกลับกันหากไม่พัฒนาฝีมือตัวเองเรื่อย ๆ เธอก็มิสิทธิ์ถูกเขี่ยทิ้งได้เสมอ ไม่ใช่ว่ามีผลงานเด่นแล้วจะอยู่เป็นดาวค้างฟ้าต่อไปได้เรื่อย ๆ เธอเองก็ต้องหมั่นพัฒนาฝีมือตัวเองต่อไป\n\nนอกจากนี้ ผลงานของปูเป้ยังติดโผอยู่ในลิสต์ภาพ 'The Year in Pictures' ของ The New York Times ประจำปี 2021 ที่ผ่านมา เป็นลิสต์ภาพสรุปภาพรวมประจำปีในปีนั้น ๆ ว่าเกิดเหตุการณ์สำคัญอะไรขึ้นบ้างทั่วโลก โดยคัดเลือกจากหมื่น ๆ รูป และรูปของเธอได้ติดเป็นหนึ่งในนั้น\n\nที่มาของภาพ, Jutharat Pinyodoonyachet/The New York Times คำบรรยายภาพ, ภ﻿าพการกลับมาเปิดโรงละครบรอดเวย์วันแรก ที่ติดอยู่ในลิสต์ 'The Year in Pictures 2021'\n\n“มันเป็นรูปที่เราได้ไปถ่าย (ละครเวที) บรอดเวย์ฮาเดสทาวน์ (Hadestown Broadway) กลับมาเปิดครั้งแรก หลังจากปิดไปจากตอนช่วงโควิด เพราะปกติบรอดเวย์ที่นี่แทบไม่เคยปิด บรอดเวย์ในนิวยอร์กเป็นสิ่งที่ทำให้เมืองมีสีสัน และคนดูบรอดเวย์กันเป็นเรื่องปกติ โดยเฉพาะคนที่ชอบในศิลปะ เขาเลยถือว่าการที่บรอดเวย์ได้กลับมาเปิดอีกครั้งมันสำคัญ และรูปเราที่เราไปถ่ายก็ได้ไปติดโผอยู่ในนั้นหนึ่งรูป ก็รู้สึกดีใจ” ปูเป้เล่าไปยิ้มไป\n\n“เราเป็นคนที่เคยคิดอยากจะพัฒนาประเทศ แต่เราก็หมดหวัง”\n\nที่มาของภาพ, Jutharat pinyodoonyachet คำบรรยายภาพ, ﻿ปูเป้ในมหานครนิวยอร์ก\n\nกว่าปูเป้จะมาพาชีวิตตัวเองมาถึงตรงนี้ได้เธอบอกว่า \"ต้องสู้ชีวิตผ่านอะไรมานักต่อนัก\" และปฏิเสธไม่ได้เลยว่า ‘การสิ้นหวังกับระบบในประเทศไทย’ เป็นแรงขับอันแรงกล้าที่พาเธอมาถึงตรงนี้\n\n“เราเป็นคนที่เคยคิดอยากจะพัฒนาประเทศ แต่เราก็หมดหวัง เรารู้สึกว่าถ้าเราเปลี่ยนสังคมไม่ได้เราก็เปลี่ยนตัวเอง อยู่ไม่ได้ก็หนี”\n\n“ถ้าถามว่าเราเสียใจไหมที่ต้องออกมาจากบ้านเกิดเมืองนอนของตัวเอง ก็รู้สึกเสียใจและเสียดาย เพราะเราเติบโตมา แต่การได้มาใช้ชีวิตอยู่ที่นี่ (อเมริกา) ชีวิตเราดีกว่าเยอะมากเลย จนเรานึกย้อนไปว่าเราผ่านจุดนั้นมาได้ยังไง”\n\n“เรารู้สึกว่าประเทศไทยถ้าเราบ่นอะไรออกไป หรืออยากให้อะไรมันดีขึ้น เรารู้สึกว่ามันจะไม่เปลี่ยน หรือมันจะเปลี่ยนยาก แล้วเราก็รู้สึกว่า ถ้าเรามีตัวเลือกที่ดีกว่า และมันทำให้ชีวิตเราดีขึ้นได้เลย ทำไมเราถึงจะไม่เลือก เราก็เลยเป็นหนึ่งในคนที่ยอมแพ้”",
    "กุนซือโต๊ะเล็กไทย เน้นความอดทน รอจังหวะเผด็จศึกอิรัก ประเดิมเอเชี่ยน คัพ 2022": "กุนซือโต๊ะเล็กไทย เน้นความอดทน รอจังหวะเผด็จศึกอิรัก ประเดิมเอเชี่ยน คัพ 2022\n\nเมื่อวันที่ 26 กันยายน 2565 ได้มีงานแถลงข่าวความพร้อมก่อนเกมการแข่งขันฟุตซอลชิงแชมป์เอเชีย รายการ “เอเอฟซี ฟุตซอล เอเชี่ยน คัพ 2022” ที่สนามซาอัด อัล อับดุลลาห์ ฮอลล์ คูเวตซิตี้ ประเทศคูเวต โดยการแถลงข่าวของกลุ่มเอ มีเฮดโค้ชจากทั้ง 4 ชาติ ได้แก่ โค้ชคาเคา ของทีมชาติคูเวต, โมฮัมหมัด นาเซม อัล ชาเรีย โค้ชทีมชาติอิรัก, คาร์ลอส เซซาร์ โค้ชทีมชาติไทย และ ยูนิส อัล ฟาห์ดี้ โค้ชทีมชาติโอมาน ร่วมแถลงความพร้อม\n\nสำหรับการแข่งขันรายการนี้จะไม่มีการใช้เทคโนโลยี วิดีโอซัพพอร์ต เข้ามาช่วยตัดสิน ส่วนการนับคะแนนในรอบแบ่งกลุ่ม ชนะได้ 3 แต้ม เสมอ 1 แต้ม แพ้ 0 แต้ม กรณีแต้มเท่ากัน ตัดสินจาก เฮดทูเฮด เป็นอย่างแรกกรณีแต้มเท่ากัน 3 ทีม ตัดสินจากประตูได้เสีย, ประตูได้, ประตูเสีย, โทษวินัยใบแดงใบเหลือง หากยังเสมอกันอีกจะใช้การจับสลากตัดสิน\n\nคาร์ลอส เซซาร์ กุนซือทีมชาติไทย กล่าวในการแถลงข่าวว่า ความพร้อมของทีมฟุตซอลไทยตอนนี้สำหรับเกมแรก เราพร้อมแล้วนักเตะทุกคนมีความมุ่งมั่น ในกลุ่มเอคู่ต่อสู้ทุกทีมล้วนเป็นทีมที่ยอดเยี่ยม และเกมแรกของเรากับอิรัก พวกเขามีโค้ชที่เก่งอย่าง นาเซม อัลชาเรีย เชื่อว่าจะเป็นเกมที่สู้กันสนุกแน่นอน\n\nนอกจากนี้ โค้ชเซซาร์ ให้สัมภาษณ์เพิ่มเต็มถึงจุดเด่นและจุดด้อยของทีมอิรัก ว่า จุดแข็งของเขาคือ การมีผู้เล่นที่ทักษะความสามารถเฉพาะตัวดี ในเรื่องเทคนิคการเลี้ยงกินตัวแบบ 1 ต่อ 1 และมีความแข็งแรง แต่ว่าลีกบ้านเขาอาจจะยังไม่ได้มีความต่อเนื่องมากนัก ความละเอียดการเล่นเกมรับยังมีช่องว่างที่เราจะสามารถอาศัยจังหวะเข้าไปได้\n\n“สิ่งสำคัญคือ เราต้องเล่นด้วยความอดทน รอจังหวะเวลาที่เหมาะสม มีสมาธิ ไม่วู่วาม ไปเปิดแลก และต้องฉลาดที่จะเล่นเดี่ยวก็จะมีช่องเปิดขึ้นมาเอง แน่นอนว่าเป้าหมายของเราคือ 3 แต้ม เพื่อสร้างความมั่นใจในเกมต่อๆ ไป” กุนซือโต๊ะเล็กไทยกล่าว\n\nขณะที่ โมฮัมหมัด นาเซม อัล ชาเรีย เฮดโค้ชทีมชาติอิรัก กล่าวว่า ดีใจได้ที่เข้าร่วมการแข่งขันรอบสุดท้ายฟุตซอลชิงแชมป์เอเชียในครั้งนี้ คู่แข่งในกลุ่มเอทุกทีมล้วนเป็นทีมที่แกร่ง โดยเกมแรกที่จะเจอกับทีมชาติไทยถือเป็นงานหนัก แน่นอนว่าทีมไทยเป็นหนึ่งในทีมที่ดีที่สุดของเอเชีย แต่เราก็จะพยายามอย่างเต็มที่เช่นกันในแมตช์แรก\n\nสำหรับการแข่งขันนัดแรก ทีมฟุตซอลไทยจะสวมชุดสีแดง ผู้รักษาประตูสีเขียว ในฐานะทีมเยือน ส่วน อิรัก จะใส่ชุดขาว ผู้รักษาประตูสีดำ\n\nสถิติการพบกันในรายการนี้ 5 ครั้ง ไทยชนะรวด ประกอบด้วย ปี 2001 ไทย ชนะ อิรัก 8-2, ปี 2002 ไทย ชนะ อิรัก 3-1, ปี 2003 ไทย ชนะ อิรัก 3-1, ปี 2007 ไทย ชนะ อิรัก 7-4 และปี 2008 ไทย ชนะ อิรัก 1-0\n\nโปรแกรม เอเอฟซี ฟุตซอล เอเชี่ยน คัพ 2022 รอบแบ่งกลุ่มทั้ง 3 นัด ที่สนาม ซาอัด อัล อับดุลลาห์ ฮอลล์ ถ่ายทอดสดทาง Eleven sports (ตามเวลาประเทศไทย) ดังนี้\n\nวันที่ 27 กันยายน 2565 ทีมชาติไทย พบ ทีมชาติอิรัก เวลา 21.00 น.\n\nวันที่ 29 กันยายน 2565 ทีมชาติไทย พย ทีมชาติคูเวต เวลา 23.55 น.\n\nวันที่ 1 ตุลาคม 2565 ทีมชาติไทย พบ ทีมชาติโอมาน เลา 21.00 น.",
    "ข่าวไทย เปิดวอร์รูมติดตามสถานการณ์พายุไต้ฝุ่นโนรู": "ห้องข่าวภาคเที่ยง - ไทย ตั้งศูนย์อำนวยการติดตามสถานการณ์ พายุไต้ฝุ่นโนรู แล้ว เตือนทั่วประเทศเตรียมรับมือฝนตกหนัก ตั้งแต่วันที่ 28 กันยายนนี้ โฟกัสที่ภาคอีสาน จะมีฝนตกหนักถึงหนักมากเป็นบริเวณกว้าง เสี่ยงน้ำท่วมฉับพลัน น้ำป่าไหลหลากซูเปอร์ไต้ฝุ่น \"โนรู\" สะสมพลังอยู่ในทะเลจีนใต้ตอนกลาง จ่อขึ้นฝั่งประเทศเวียดนามตอนกลาง ในวันพุธที่ 28 กันยายนนี้ เส้นทางพายุจะมุ่งหน้าเข้าสู่ประเทศลาว และไทยตามลำดับ จากการคาดการณ์ของกรมอุตุนิยมวิทยา เมื่อพายุขึ้นฝั่งเวียดนามก็จะอ่อนกำลังลงเป็นพายุโซนร้อน และดีเปรสชัน ตามลำดับล่าสุด กรมอุตุนิยมวิทยา เปิดศูนย์อำนวยการติดตามสถานการณ์ หรือ วอร์รูมพายุไต้ฝุ่นโนรู แล้ว คาดการณ์ว่าจะเข้าสู่ประเทศไทยในช่วงเช้ามืดของวันพฤหัสบดีที่ 29 กันยายนนี้ ทิศทางพายุจะเข้าสู่ภาคอีสาน แถบจังหวัดริมแม่น้ำโขงก่อน เกิดเป็นฝนตกหนักถึงหนักมาก ตกได้ทั้งวันทั้งคืน ด่านแรกที่ต้องเตรียมรับมือพายุโนรู ได้แก่ จังหวัดบึงกาฬ หนองคาย มุกดาหาร ยโสธร อุบลราชธานี อำนาจเจริญ ศรีสะเกษ เป็นจุดที่จะต้องรับมือกับพายุโนรู แต่อิทธิพลของพายุจะทำให้เกิดฝนตกหนักถึงหนักมาก กินบริเวณกว้างทั่วทั้งภาคอีสานทั้งภาค เส้นทางพายุโนรูเข้าไทยทางภาคอีสาน ต่อด้วยภาคกลางตอนบน และภาคเหนือตอนล่าง ที่ต้องเตรียมรับสถานการณ์ฝนตกหนักกับมีลมแรง ฝนสะสม น้ำท่วมฉับพลัน และน้ำป่าไหลหลาก ในช่วงวันที่ 28 กันยายน ถึงวันที่ 1 ตุลาคมนี้อิทธิพลของพายุโนรูลูกนี้ ก็จะดึงให้มรสุมตะวันตกเฉียงใต้แรงขึ้นด้วย กรุงเทพมหานคร จะได้รับผลกระทบ จะมีฝนตกหนักในหลายพื้นที่ และฝนตกหนักมากบางแห่งไปด้วย ในอีก 2-3 วันข้างหน้าส่วนปัจจัยทางสภาพอากาศวันนี้ ยังไม่ใช่อิทธิพลพายุมา แต่เป็นร่องมรสุมกำลังแรงให้เลื่อนลงมาพาดผ่านภาคเหนือตอนล่าง ภาคกลาง และภาคตะวันออก เข้าสู่หย่อมความกดอากาศต่ำ บริเวณภาคอีสานตอนล่าง ประกอบกับมรสุมประจำฤดูมีกำลังปานกลางทำให้เช้านี้หลายพื้นที่ทั่วไทยมีฝนปกคลุม ปริมาณฝนอยู่ที่ 70-80% ของพื้นที่ ส่วน กรุงเทพมหานครและปริมณฑล เจอฝนตกต้อนรับเช้าวันจันทร์ รวมถึงแยกแคราย ถนนติวานนท์ ทั้งขาเข้าและขาออก เจอน้ำท่วมขังบนถนน ตั้งแต่หน้าโรงพยาบาลทรวงอก ถึงแยกแคราย ยาวประมาณ 200 เมตร น้ำท่วมสูง 15 เซนติเมตร รถเล็กต้องใช้ความระมัดระวัง",
    "กล้าไหม? บอ.บู๋ขอนั่งนายกส.ฟุตบอลไทยเพื่อยกระดับวงการ": "บอ. บู๋ บูรณิจฉ์ รัตนวิเชียร คอลัมนิสต์กีฬาชื่อดัง ประกาศขอนั่งตำเเหน่งนายกสมาคมฟุตบอลเเห่งประเทศไทยเพื่อยกระกับวงการนักข่าววัย 52 ปีคุยกับเเฟนๆผ่าน youtube ช่อง บอ บู๋ Channel โดยมีคำถามถึงการพัฒนาของวงการฟุตบอลที่ได้เเค่อันดับ 3 ศึกคิงส์คัพ 2022 เจ้าตัวพูดถึงเรื่องนี้ว่า\"เอาตรงๆ อยากก้าวข้ามอาเซียน ให้คนดูช่วยไปบอกให้ บอ.บู๋ ไปเป็นนายกสมาคม ผมมั่นใจทีมชาติดีขึ้น ผมมั่นใจว่าวงการฟุตบอลไทยเจริญขึ้น กล้าพูด อัดคลิปไว้เลยว่า ถ้าเอาบอ.บู๋ไปเป็นนายกสมาคมฟุตบอลเเห่งประเทศไทย รับรองได้วงการฟุตบอลไทยจะยกระดับ พัฒนาขึ้น ทีมชาติไทยผลงานจะดีขึ้น ไม่เป็นเบี้ยร่างให้ใครในอาเซียน จะก้าวข้ามอินโดนิเซีย, สิงคโปร์ ต้อนให้ยับ\"\"เอาจริงๆ คนเป็นประมุขฟุตบอลต้องรู้เรื่องฟุตบอล ต้องเตะบอลเป็นบ้าง หมดคนนี้ไป คนต่อไปต้องเอาคนที่รู้เรื่องฟุตบอล ต้องเข้าใจฟุตบอลเป็นยังไง นักฟุตบอลไทยเป็นยังไง ต้องรู้ทุกเรื่องเเม้ทั้งเรื่องกิน อย่าง เดอะตุ๊ก-ปิยะพงษ์ ผิวอ่อนหรือ “ซิโก้” เกียรติศักดิ์ เสนาเมือง เอาพวกนักเตะเก่ามา\"",
    "\"วอลเลย์บอลหญิงไทย\" ได้อุปกรณ์มูลค่า 4 ล้าน เร่งฟื้นฟูร่างกาย ก่อนฟัด โปแลนด์ (คลิป)": "วันที่ 26 กันยายน 2565 ความเคลื่อนไหววอลเลย์บอลหญิงทีมชาติไทย ก่อนลงแข่งขันศึกชิงแชมป์โลก 2022 รอบแรก กลุ่มบี นัดที่ 2 กับทีมชาติโปแลนด์ โดยนัดแรกลูกยางสาวไทยเอาชนะตุรกีมา 3-2 เซต มี 2 คะแนน รั้งอันดับ 3 ของตาราง\n\nล่าสุด เจ้าหน้าที่และทีมวิทยาศาสตร์การกีฬาการกีฬาแห่งประเทศไทย ทั้งหมด 6 คนถูกส่งมาเพื่อดูแลและฟื้นฟูร่างกายวอลเลย์บอลหญิงทีมชาติไทย ในช่วงของการแข่งขันวอลเลย์บอลหญิงชิงแชมป์โลก 2022 โดย นายศักดิ์สยาม แสวงไวศยสุข หัวหน้างานวิจัยวิทยาศาสตร์การกีฬา กล่าวว่า \"อุปกรณ์ที่นำมาครั้งนี้ มีมูลค่าไม่ต่ำกว่า 4 ล้านบาท โดยทั้งที่เนเธอร์แลนด์ และโปแลนด์ เจ้าหน้าที่ได้เข้ามาทำหน้าที่ช่วยฟื้นฟูทีมสาวไทยถึงที่พัก ทั้งนี้เป็นความร่วมมือกันของสมาคมกีฬาวอลเลย์บอลแห่งประเทศไทย ฝ่ายวิทยาศาสตร์การกีฬา และฝ่ายกีฬาเพื่อความเป็นเลิศ ของการกีฬาแห่งประเทศไทย",
    "ไทยหารือเลขาธิการ UN กระชับสัมพันธ์ แลกเปลี่ยนความเห็นประเด็นโลก เสนอใช้เวที APEC หาทางออกวิกฤตยูเครน": "วันนี้ (26 กันยายน) ดอน ปรมัตถ์วินัย รองนายกรัฐมนตรี และรัฐมนตรีว่าการกระทรวงการต่างประเทศ พบหารือกับ อันโตนิโอ กูเตอร์เรส เลขาธิการสหประชาชาติ (UN) ณ สำนักงานใหญ่สหประชาชาติ นครนิวยอร์ก สหรัฐอเมริกา\n\nเลขาธิการ UN กล่าวยินดีที่ไทยกับสหประชาชาติมีความสัมพันธ์ที่ดีและมีความร่วมมือที่ใกล้ชิดในหลายด้าน รวมถึงเรื่องการขับเคลื่อนเป้าหมายการพัฒนาที่ยั่งยืน การที่ไทยมีบทบาทนำในภูมิภาค พร้อมแสดงความมุ่งมั่นที่จะกระชับความสัมพันธ์ระหว่างสหประชาชาติกับไทยในทุกด้าน และขอบคุณไทยที่เป็นเจ้าบ้านที่ดีให้กับสำนักงานของสหประชาชาติ ซึ่งรองนายกรัฐมนตรีฯ แสดงความเห็นด้วย และกล่าวว่าประชาชนไทยมีความภาคภูมิใจที่ประเทศไทยเป็นที่ตั้งของคณะกรรมาธิการเศรษฐกิจและสังคมแห่งสหประชาชาติสำหรับเอเชียและแปซิฟิก (UNESCAP) และหน่วยงานสหประชาชาติจำนวนมาก\n\nทั้ง 2 ฝ่ายได้หารือประเด็นระหว่างประเทศที่อยู่ในความสนใจร่วมกัน รวมถึงการเปลี่ยนแปลงสภาพภูมิอากาศ สถานการณ์ในเมียนมา และวิกฤตยูเครน โดยดอนเสนอให้ใช้โอกาสที่ผู้มีส่วนได้ส่วนเสียที่เกี่ยวข้องในวิกฤตยูเครนจะมาเข้าร่วมการประชุมระหว่างประเทศสำคัญในเอเชียตะวันออกเฉียงใต้ในเดือนพฤศจิกายน ได้แก่ การประชุมสุดยอดอาเซียนที่กรุงพนมเปญ การประชุม G20 ที่บาหลี และการประชุมผู้นำเขตเศรษฐกิจ APEC ที่กรุงเทพฯ ได้พบหารือเพื่อทางออกสำหรับวิกฤตยูเครน โดยสหประชาชาติสามารถเข้ามามีส่วนร่วม\n\nสำหรับกูเตอร์เรส ดำรงตำแหน่งเลขาธิการสหประชาชาติตั้งแต่ปี 2017 และได้รับการแต่งตั้งให้ดำรงเป็นสมัยที่ 2 เมื่อวันที่ 18 มิถุนายน 2021 โดยก่อนหน้านี้กูเตอร์เรสเคยดำรงตำแหน่งนายกรัฐมนตรีโปรตุเกสและข้าหลวงใหญ่ผู้ลี้ภัยแห่งสหประชาชาติ",
    "สภาพอากาศวันนี้! กรมอุตุฯ \"พยากรณ์อากาศ\" ทั่วไทยฝนถล่ม 60-80%": "รายงานสภาพอากาศ ประจำวันที่ 26 กันยายน 2565 จาก \"กรมอุตุนิยมวิทยา\" ระบุ \"พยากรณ์อากาศ\" 24 ชั่วโมงข้างหน้า\n\nประเทศไทยมีฝนตกชุกหนาแน่น และมีฝนตกหนักบางแห่งในภาคเหนือ ภาคตะวันออกเฉียงเหนือ ภาคกลาง รวมทั้งกรุงเทพมหานครและปริมณฑล ภาคตะวันออก และภาคใต้ฝั่งตะวันตก ขอให้ประชาชนในบริเวณดังกล่าวระวังอันตรายจากฝนตกหนักและฝนที่ตกสะสม ซึ่งอาจทำให้เกิดน้ำท่วมฉับพลันและน้ำป่าไหลหลาก โดยเฉพาะพื้นที่ลาดเชิงเขาใกล้ทางน้ำไหลผ่านและพื้นที่ลุ่มในระยะนี้ไว้ด้วย\n\nทั้งนี้ เนื่องจากบริเวณความกดอากาศสูง หรือมวลความกดอากาศเย็นจากประเทศจีนปกคลุมภาคเหนือตอนบนและภาคตะวันออกเฉียงเหนือตอนบนของประเทศไทย และประเทศลาวตอนบน ส่งผลทำให้ร่องมรสุมกำลังแรงเลื่อนลงมาพาดผ่านภาคเหนือตอนล่าง ภาคกลาง และภาคตะวันออก เข้าสู่หย่อมความกดอากาศต่ำบริเวณภาคตะวันออกเฉียงเหนือตอนล่าง ประกอบกับมรสุมตะวันตกเฉียงใต้ที่พัดปกคลุมทะเลอันดามัน ภาคใต้ และอ่าวไทย มีกำลังปานกลาง\n\nอนึ่ง พายุไต้ฝุ่น “โนรู” บริเวณทะเลจีนใต้ตอนกลาง คาดว่าจะเคลื่อนขึ้นฝั่งบริเวณประเทศเวียดนามตอนกลางในวันที่ 28 กันยายน นี้\n\nข่าวที่เกี่ยวข้อง :",
    "ทีมชาติไทย ยู-17 แบโผ 23 แข้งลุยศึกชิงแชมป์เอเชีย รอบคัดเลือก": "โดยตามที่ สมาคมกีฬาฟุตบอลแห่งประเทศไทย ในพระบรมราชูปถัมภ์ ได้ส่ง ฟุตบอลชายทีมชาติไทย รุ่นอายุไม่เกิน 17 ปี เข้าร่วมการการแข่งขัน AFC U17 Asian Cup 2023 รอบคัดเลือกนั้น ล่าสุด พิภพ อ่อนโม้ กุนซือใหญ่ของทัพ \"ช้างศึก\" ชุด ยู-17 ได้ออกมาประกาศรายชื่อนักเตะ 23 ราย เพื่อเตรียมเก็บตัวฝึกซ้อม ซึ่งมีรายชื่อดังต่อไปนี้\n\n14. กิตติพัฒน์ บุญด้วง (สโมสรเมืองทอง ยูไนเต็ด) , 15. สุรชัย บุญชารี (สโมสรทรูแบงค็อก ยูไนเต็ด) , 16. ศุภณัฐ สุดาทิพย์ (สโมสรทรูแบงค็อก ยูไนเต็ด) , 17. นันทิพัฒน์ ใจมั่น (โรงเรียนอัสสัมชัญ ศรีราชา) , 18. อภิวิชญ์ สุนทรวิภาต (โรงเรียนอัสสัมชัญ ศรีราชา) , 19. ถิรวิทย์ เกาทัณฑ์ (โรงเรียนอัสสัมชัญ ศรีราชา) , 20. คงณัฐ ท้วมทองดี (โรงเรียนกีฬาจังหวัดกรุงเทพ) , 21. ศรัณยวัตร์ น้าประเสริฐ (โรงเรียนกีฬาจังหวัดสุพรรณบุรี) , 22. ชิษณุภัค คงสุวรรณ (โปลิศ-เทโร คลองโคน อคาเดมี่) , 23. พันกร เอติรัตนะ (สโมสรเพชรบูรพา เอฟซี)\n\nทั้งนี้นักเตะที่มีรายชื่อดังกล่าว จะต้องเดินทางมารายงานตัว ณ ที่ ศูนย์พัฒนาศักยภาพกีฬา ภายในมหาวิทยาลัยกรุงเทพธนบุรี ในวันที่ 27 กันยายน 2565 ในเวลา 10.00 น. และจะเก็บตัวฝึกซ้อมไปจนถึงวันที่ 3 ตุลาคม ก่อนจะเดินทางไปทำการแข่งขันที่ประเทศเวียดนาม\n\nสำหรับโปรแกรมการแข่งขันฟุตบอลชายชิงแชมป์เอเชีย รอบคัดเลือก รุ่นอายุไม่เกิน 17 ปี ที่เมือง พูโถ ประเทศ เวียดนามของทีมชาติไทย มีดังนี้\n\n- ทีมชาติไทย พบ เนปาล ที่ เวียต ตรี สเตเดี้ยม วันที่ 5 ตุลาคม 2565 เวลา 16.00 น.\n\n- ไต้หวัน พบ ทีมชาติไทย ที่ เวียต ตรี สเตเดี้ยม วันที่ 7 ตุลาคม 2565 เวลา 16.00 น.\n\n- ทีมชาติไทย พบ เวียดนาม ที่ เวียต ตรี สเตเดี้ยม วันที่ 9 ตุลาคม 2565 เวลา 19.00 น.",
    "เศรษฐกิจไทยไตรมาส 4 เตรียมรับ PERFECT STORM เจอ 6 ปัจจัยเสี่ยง": "เศรษฐกิจไทยไตรมาส 4 มี 6 ปัจจัยเสี่ยงที่อาจฉุดให้การเติบโตต่ำกว่าคาด เสมือนหมอกปกคลุมทั่วฟ้าท่ามกลางมหาพายุ\n\nพฤติกรรมคนซื้อที่อยู่อาศัยเปลี่ยนไป เมื่อ \"เทรนด์ดอกเบี้ยขาขึ้น\"\n\nอย่าหวังธปท.จะขึ้นดอกเบี้ยแรง ทำไมต้องทยอยขึ้นท่ามกลางดอกเบี้ยโลกพุ่ง?\n\nดร.อมรเทพ จาวะลา ผู้ช่วยกรรมการผู้จัดการใหญ่ ผู้บริหารสำนักวิจัย และที่ปรึกษาการลงทุน ธนาคาร ซีไอเอ็มบีไทย กล่าวว่า แม้เศรษฐกิจไทยจะใกล้ฟื้นตัวเท่ากับช่วงก่อนโควิด-19 แต่ขาดการกระจายตัวและอุปสงค์ในประเทศอ่อนแอ มีเพียงกลุ่มท่องเที่ยวฟื้นได้เร็ว ส่วนปัญหาเงินเฟ้อยังรุนแรงต่อ เพราะแม้เงินเฟ้อจะลดลงแต่ราคาสินค้าและบริการหลากหลายหมวดหมู่เริ่มขยับขึ้นหลังผู้ผลิตอั้นต้นทุนต่อไปไม่ไหว\n\nดอกเบี้ยขึ้น - ความเปลี่ยนแปลงทางการเมือง รุมเร้าไตรมาส 4\n\nนอกจากนี้ ยังคาดว่าธนาคารแห่งประเทศไทยจะทยอยปรับขึ้นดอกเบี้ยนโยบายต่อเนื่อง ด้านการเมืองไทย อาจเห็นรัฐบาลยุบสภาฯ ช่วงไตรมาส 4 ถึงต้นปีหน้า มีผลต่อความเชื่อมั่นนักลงทุนต่างชาติที่เตรียมย้ายฐานมาไทยและการลงทุนภาครัฐโครงการใหม่อาจชะลอออกไปก่อนมีรัฐบาลใหม่\n\nนอกจากนี้ ยังมีปัจจัย กระทบการส่งออกและการท่องเที่ยวไทย คือ วิกฤติพลังงานในยุโรปที่กระทบการบริโภคและการลงทุนหากยุโรปมีปัญหากับรัสเซีย และปัญหาเศรษฐกิจสหรัฐชะลอตัวแรงหลังธนาคารกลางสหรัฐ (เฟด) เร่งขึ้นอัตราดอกเบี้ยเพื่อสกัดเงินเฟ้อ และการเร่งขึ้นดอกเบี้ยของสหรัฐ สวนทางกับจีนที่ลดดอกเบี้ยเพื่อกระตุ้นเศรษฐกิจ ทำให้นักลงทุนเก็งกำไรการอ่อนค่าของเงินหยวนและจะยิ่งทำให้เงินบาทอ่อนค่าได้แรงปลายปีนี้\n\nจึงเป็นไปได้ว่า ช่วงไตรมาส 4 ปีนี้ เศรษฐกิจไทยจะเผชิญกับ 6 ความเสี่ยง\n\n1.ฟื้นตัวไม่ทั่วถึง แม้ว่าภาคท่องเที่ยวจะกำลังฟื้น โรงแรม ร้านอาหาร ขนส่ง และร้านค้าปลีก มีรายได้ดีขึ้น แต่จำกัดอยู่ในกลุ่มที่แข็งแกร่งและได้ประโยชน์จากการเปิดเมือง และการฟื้นตัวของเศรษฐกิจโลก แต่ยังมีภาคที่อ่อนแอ คือ ภาคเกษตร ที่แม้รายได้จะสูงขึ้นตามราคาสินค้าเกษตรและผลผลิตที่ออกมามากขึ้น แต่ต้นทุนการผลิต โดยเฉพาะปุ๋ยเคมีขยับขึ้นจนกระทบกำไร อีกทั้งกำลังซื้อในประเทศอ่อนแอ โดยเฉพาะธุรกิจขนาดกลางและเล็ก (SMEs) ทำให้ภาคการผลิตเพื่อการบริโภคในประเทศเติบโตช้า\n\nด้านการท่องเที่ยวกลุ่มเมืองรองการท่องเที่ยวยังอ่อนแอ ด้านอสังหาริมทรัพย์มีสต๊อกสูงกว่าความต้องการ ขายไม่หมด โดยเฉพาะต่างจังหวัด สะท้อนกำลังซื้อระดับกลางถึงล่างที่เปราะบาง ส่วนภาคธุรกิจทั่วไปถ้าเข้าถึงเทคโนโลยีได้ยากก็ยากจะปรับตัวให้ทันการเปลี่ยนแปลงของโลกในอนาคต\n\nฟื้นตัวแค่เพียงส่วนหนึ่งของเศรษฐกิจไทยเท่านั้น นักเศรษฐศาสตร์มองภาพรวมของเศรษฐกิจไทยก็มักจะเห็นภาพนี้ แต่ความเป็นจริงที่น่ากังวล เศรษฐกิจไทยมีฝาแฝดที่ตัวติดกันเหมือนแฝดสยาม เป็นกลุ่มอ่อนแอที่มักถูกลืม ถ้าปล่อยให้เป็นเช่นนี้ต่อไป การฟื้นตัวของเศรษฐกิจไทยจะไม่ยั่งยืน เพราะภาคส่วนที่อ่อนแอจะดึงให้ภาคส่วนที่แข็งแรงทรุดลงได้\n\nจะเริ่มเห็นการส่งผ่านของราคาสินค้าจากผู้ผลิตไปสู่ผู้บริโภคมากขึ้นในไตรมาส 4 โดยเฉพาะเมื่อเศรษฐกิจโดยภาพรวมกำลังฟื้นตัว กำลังซื้อดีขึ้นบ้าง ผู้ผลิตที่มีต้นทุนสินค้าสูงขึ้นโดยเฉพาะจากราคาน้ำมันน่าจะสามารถขยับราคาสินค้าและบริการได้มากขึ้น อีกทั้งต้นทุนด้านแรงงานที่กำลังขยับขึ้นตามค่าแรงขั้นต่ำน่าจะมีผลให้ราคาสินค้ายังคงขยับสูงขึ้นต่อในปีหน้า แต่คงไม่รุนแรงเท่าที่ผ่านมา\n\nสำนักวิจัยซีไอเอ็มบีไทย คาดว่า อัตราเงินเฟ้อน่าจะเฉลี่ยที่ราว 6.2% ปีนี้ และ 2.9% ปีหน้า และหากเงินเฟ้อยังสูง ประกอบกับความเสี่ยงด้านราคาน้ำมันในต่างประเทศ ทางกนง. อาจพิจารณาปรับขึ้นอัตราดอกเบี้ยนโยบายแรงกว่าคาด ทำให้เศรษฐกิจไทยปีหน้าเติบโตช้ากว่าที่คาดการณ์\n\n3. เสียโอกาสการลงทุน จากความไม่แน่นอนทางการเมือง นักลงทุนต่างชาติจะรอความชัดเจนในนโยบายของรัฐบาลใหม่ก่อนเข้าลงทุนโครงการขนาดใหญ่ และอาจเสียโอกาสบรรลุข้อตกลงการเจรจาการค้าเสรีกับประเทศคู่ค้าสำคัญ หากไม่มีสภาฯ ในการรับรองสนธิสัญญากับต่างประเทศ และจะยิ่งทำให้ไทยขาดจุดแข็งดึงดูดต่างชาติย้ายฐานการผลิตมาประเทศไทยได้ หากเร่งขจัดความไม่แน่นอน ประเทศไทยจะมีโอกาสในการลงทุนดีขึ้น นอกจากนี้ การยุบสภาฯ จะมีผลให้การลงทุนภาครัฐในโครงการใหม่ชะลอไปก่อนมีรัฐบาลชุดใหม่ แต่แก้ไขถ้าเร่งอนุมัติโครงการโดยเร็วและยิ่งสร้างความเชื่อมั่นให้เอกชนเข้าลงทุนตาม\n\n4.วิกฤติพลังงานในยุโรป นำไปสู่วิกฤติเศรษฐกิจได้ หากปัญหาการขาดแคลนพลังงานลากยาว เศรษฐกิจยุโรปถดถอย จะกระทบเศรษฐกิจไทยผ่านการส่งออกสินค้าและการท่องเที่ยว ทำให้การฟื้นตัวทางเศรษฐกิจมีปัญหา\n\nเฟดขึ้นดอกเบี้ย 0.75% ประกาศลุยคุมเงินเฟ้อ จ่อขึ้นอีก 1.25% ในปีนี้\n\n5.สหรัฐเร่งขึ้นดอกเบี้ย เศรษฐกิจสหรัฐอาจเผชิญภาวะถดถอย GDP ติดลบนับจากไตรมาส 4 ไปถึงปีหน้าหากเฟดยังคงเร่งการขึ้นดอกเบี้ยจนมั่นใจว่าเงินเฟ้อจะลดลงอย่างชัดเจน เพราะเฟดคงกังวลว่าหากไม่ส่งสัญญาณชัดเจนพอ หรือไม่สามารถลดการคาดการณ์เงินเฟ้อในอนาคตได้ดีพอ เงินเฟ้อที่แม้จะปรับลดลงอย่างค่อยเป็นค่อยไปในเดือนต่อๆไป อาจพลิกกลับมาเพิ่มขึ้นได้อีก และจะยิ่งทำให้เฟดต้องเข้มงวดในการปรับดอกเบี้ยขึ้นแรงมากเกินจำเป็น กระทบเศรษฐกิจหนักขึ้นคาดว่าเฟดจะยังคงขึ้นดอกเบี้ยไปถึงจุดสูงสุดที่ระดับ 4.75% ในช่วงกลางปีหน้า เพื่อให้มั่นใจว่าเงินเฟ้อสามารถลดลงมาได้อย่างมีนัยสำคัญ ขณะเดียวกัน คาดว่าเฟดจะดูดซับสภาพคล่องผ่านการลดงบดุล หรือมาตรการ quantitative tightening (QT) ส่งผลให้ต้นทุนการกู้ยืมของทั้งบริษัทและครัวเรือนโดยเฉพาะตลาดอสังหาริมทรัพย์ขยับสูงขึ้นได้ต่อเนื่อง แม้เฟดอาจประสบความสำเร็จในการสร้างเสถียรภาพด้านราคาด้วยการลดการคาดการณ์เงินเฟ้อในปีหน้าได้\n\nจากสงครามเงินเฟ้ออาจมีธุรกิจหลายแห่งล้มลง คนอเมริกันหลายล้านคนตกงาน การบริโภคชะลอแรง กดดันเศรษฐกิจโลกให้เติบโตช้าลง กระทบการส่งออกของไทยติดลบปีหน้า คาดว่าการส่งออกสินค้าสกุลดอลลาร์สหรัฐจะหดตัว 0.6% ปีหน้า หลังขยายตัว 7.1% ปีนี้\n\n6.เงินหยวนอ่อนค่า การชะลอตัวของเศรษฐกิจจีนมีผลกดดันเศรษฐกิจภูมิภาคอาเซียนเป็นพิเศษ เห็นได้จากช่วงที่จีนมีคำสั่งล็อกดาวน์หรือจำกัดการเดินทางในประเทศ สินค้าบริโภคที่ส่งออกไปจีนกระทบมาก ห่วงโซ่อุปทานชะงักงันจากการหยุดผลิตสินค้า ปัญหาด้านการขนส่งสินค้าทางเรือกระทบการค้าในอาเซียนรวมทั้งไทย\n\nมองต่อไป คาดว่าจีนจะเริ่มผ่อนคลายมาตรการล็อกดาวน์ และลดข้อจำกัดการเดินทางต่างประเทศช่วงปลายปีนี้ตามอย่างฮ่องกง อย่างไรก็ดี เศรษฐกิจจีนเสี่ยงเติบโตช้ากว่าในอดีต ประกอบกับมีสงครามเทคโนโลยี (มาตรการจำกัดการพัฒนาด้านเทคโนโลยีของจีนจากสหรัฐ) กระทบเงินทุนเคลื่อนย้ายและความมั่นใจการลงทุนในจีน\n\nประเด็นสำคัญคือส่วนต่างระหว่างดอกเบี้ยนโยบายของสหรัฐและจีนจะยิ่งกว้างขึ้นๆ เพราะสหรัฐกำลังขึ้นดอกเบี้ยต่อเนื่อง สวนทางกับจีนที่มีโอกาสลดดอกเบี้ยเพื่อฟื้นตัวทางเศรษฐกิจ โดยเฉพาะเมื่อเงินเฟ้อของจีนยังต่ำ มีผลให้เงินหยวนอ่อนค่าเทียบดอลลาร์สหรัฐได้อีก ช่วงที่เงินหยวนแตะระดับ 7 หยวนต่อดอลลาร์สหรัฐมีผลทางจิตวิทยาให้นักลงทุนเก็งกำไรว่าเงินหยวนอาจอ่อนค่าขึ้นอีก ส่งผลให้ค่าเงินในภูมิภาค โดยเฉพาะเงินบาทที่มีความเคลื่อนไหวทิศทางเดียวกับหยวนอย่างใกล้ชิดอ่อนค่าตามได้\n\nคาดว่าเงินบาทอาจแตะระดับ 38.00 บาทต่อดอลลาร์สหรัฐปลายปีนี้\n\nค่าเงินบาทมีโอกาสแกว่งตัวในระดับ 37-37.50 บาทต่อดอลลาร์สหรัฐ หากส่วนต่างระหว่างดอกเบี้ยไทยและสหรัฐกว้างขึ้นอีก จะดึงดูดเงินทุนไหลจากตลาดทุนไทยไปพักในสินทรัพย์สกุลดอลลาร์สหรัฐมากขึ้น คาดว่าเงินบาทอาจแตะระดับ 38.00 บาทต่อดอลลาร์สหรัฐปลายปีนี้ และมีความเสี่ยงที่อ่อนค่าช่วงต้นปีหน้าได้อีกจากปัญหาความไม่แน่นอนเชิงภูมิรัฐศาสตร์และการอ่อนค่าของเงินหยวน และการขึ้นอัตราดอกเบี้ยอย่างต่อเนื่องในต้นปีหน้า\n\nอย่างไรก็ตาม สำนักวิจัยฯปรับการคาดการณ์เศรษฐกิจปี 2565 เป็น 3.2% จาก 3.1% โดยคาดว่าไตรมาส 3 และ 4 จะฟื้นตัวต่อเนื่องที่ราว 4% จากปีก่อน และมองการเติบโตปี 2566 ที่ 3.4% ซึ่งเป็นระดับที่เหนือค่าเฉลี่ยในอดีต\n\nอัปเดตข่าวล่าสุดก่อนใคร Add friend ได้ที่ @PPTVOnline",
    "​​ไทยเตรียมความพร้อมทุกด้าน เป็นเจ้าภาพ \"APEC 2022\"": "26 กันยายน 2565 นายอนุชา บูรพชัยศรี รองเลขาธิการนายกรัฐมนตรีฝ่ายการเมือง ปฏิบัติหน้าที่โฆษกประจำสำนักนายกรัฐมนตรี เผยความคืบหน้าการเตรียมการจัดการประชุมผู้นำเขตเศรษฐกิจเอเปคและการประชุมที่เกี่ยวข้อง ในช่วงที่ประเทศไทยเป็นเจ้าภาพ ปี พ.ศ. 2565 ซึ่งจะมีขึ้นระหว่างวันที่ 18 – 19 พฤศจิกายน 2565 นี้ โดยใช้ศูนย์การประชุมแห่งชาติสิริกิติ์ เป็นสถานที่สำหรับการประชุมหลัก และหอประชุมกองทัพเรือสำหรับงานเลี้ยงอาหารค่ำ (Gala Dinner) อย่างเป็นทางการ สำหรับผู้นำเขตเศรษฐกิจเอเปคและคู่สมรส\n\nโฆษกประจำสำนักนายกรัฐมนตรี กล่าวว่า หน่วยงานที่เกี่ยวข้องของไทยร่วมกันเตรียมความพร้อมสำหรับการเป็นเจ้าภาพจัดการประชุมฯ ของไทยอย่างแข็งขัน โดยด้านการรักษาดูแลความปลอดภัย ทางกองบัญชาการตำรวจนครบาลได้เตรียมความพร้อมให้กับเจ้าหน้าที่ตำรวจ และชุดปฏิบัติการพิเศษ ฝึกซ้อมแผนแก้ไขปัญหาสถานการณ์วิกฤต และการเผชิญเหตุ รองรับการประชุมเอเปค 2565 ในช่วงวันที่วันที่ 16 – 20 กันยายน 2565 ที่ผ่านมา โดยมีการซักซ้อมยุทธวิธีการปฏิบัติต่าง ๆ ในกรุงเทพฯ เพื่อรองรับสถานการณ์ที่อาจจะเกิดขึ้น",
    "ลูกสาวแจ้งจับพ่อเอาแมวไปทิ้ง กฎหมายไทยเปิดช่องแค่ไหนฟ้องบุพการี": "",
    "อดีตรองอธิการบดีฯ มธ. ตอกหน้า 3 นิ้ว คนไทยส่วนใหญ่เคารพต่อสถาบันพระมหากษัตริย์": "26 ก.ย.2565-รศ.หริรักษ์ สูตะบุตร อดีตรองอธิการบดีฝ่ายบริหารบุคคล มหาวิทยาลัยธรรมศาสตร์ โพสต์ข้อความผ่านเฟซบุ๊กส่วนตัว Harirak Sutabutr ระบุว่า แม้จะเป็นที่พิสูจน์อย่างไม่ต้องสงสัยแล้วว่า ขบวนการล้มล้างสถาบันพระมหากษัตริย์ ยากที่จะประสบผลสำเร็จได้ในระยะเวลาอย่างน้อยก็อีก 10 ปีจากนี้ไป ที่อ้างกันว่า ประชาชนนั้น ความจริงมีเพียงส่วนน้อยเท่านั้นที่จะเอาด้วย แต่ในทางการต่อสู้ก็จำเป็นต้องเลี้ยงกระแสไว้ ไม่อาจปล่อยให้เงียบหายไปได้\n\nด้วยเหตุนี้ เราจึงเห็นขบวนการนี้พยายามใช้ทุกโอกาสที่จะโจมตี กัดเซาะสถาบันพระมหากษัตริย์อย่างต่อเนื่อง เป้าหมายคือทำให้สถาบันพระมหากษัตริย์เสื่อมความนิยม และหมดความสำคัญในความรู้สึกของคนรุ่นใหม่ๆ ยิ่งพระบาทสมเด็จพระเจ้าอยู่หัวรัชกาลที่ 10 ทรงมีจุดบางจุดที่ใช้โจมตีได้ ยิ่งพยายามสร้างเรื่องเท็จให้เด็กรุ่นใหม่ยิ่งเกลียดชังสถาบัน ข้อมูลจากฝ่ายตำรวจที่พูดคุยกับเด็กเยาวชนที่ถูกจับระหว่างการประท้วงป่วนเมือง พบว่าพวกเขาล้วนได้รับข้อมูลที่เป็นเท็จเกี่ยวกับพระบาทสมเด็จพระเจ้าอยู่หัวรัชกาลที่ 10\n\nกรณีสมเด็จพระราชินีนาถ เอลิซาเบธที่ 2 เสด็จสวรรคต ที่พระราชพิธีพระบรมศพเพิ่งผ่านพ้นไป ก็เป็นอีกโอกาสของขบวนการล้มล้าง เราจึงได้เห็นคนกลุ่มนี้ออกมาเคลื่อนไหวกันอย่างเนื่องแน่น ตั้งแต่เรื่อง ทำไมเราจึงไม่ได้รับเชิญ บ้างก็ว่าได้รับเชิญแต่ไม่เสด็จ ซึ่งข้อเท็จจริงเรายังไม่ทราบ และก็ไม่มีการแถลงจากกระทรวงต่างประเทศแต่อย่างใด แต่ขบวนการนี้ก็สร้างเรื่องต่างๆนาๆไปก่อนแล้ว\n\nอย่างไรก็ดี ที่มีคนแชร์กันมากนอกจากเรื่องดังกล่าว ก็คือพระราชดำรัสของสมเด็จพระราชินีนาถ เอลิซาเบ็ธที่ 2 ที่ทรงแสดงในโอกาสต่างๆในอดีต ซึ่งวอชิงตันโพสต์นำมาเผยแพร่ ซึ่งมีความตอนหนึ่งว่า “Criticism is good for people and institutions that are part of public life,” …. ” No institution – city, monarchy, whatever – should expect to be free from scrutiny of those who give their loyalty and support, not to mention those who don’t.”\n\nพระองค์ตรัสด้วยว่า “But we are all part of the same fabric of our national society, and that scrutiny, by one part of another, can be just as effective if it is made with a touch of gentleness, good humor and understanding” ถอดความเป็นภาษาไทยได้ว่า “การถูกวิพากษ์วิจารณ์เป็นสิ่งที่ดีสำหรับคนหรือสถาบันที่เป็นส่วนหนึ่งของชีวิตสาธารณะ”\n\n“ไม่มีสถาบัน – เมือง สถาบันพระมหากษัตริย์ หรืออะไรก็ตาม ควรที่จะคาดว่าตัวเองจะปลอดจากการถูกตรวจสอบโดยผู้ที่สนับสนุนและมีความภักดี ยิ่งไม่ต้องพูดถึงคนอื่นๆที่ไม่มีความภักดี”\n\n“แต่เราทุกคนเปรียบเสมือนเป็นเส้นใยเส้นหนึ่งของผ้าชิ้นเดียวกัน นั่นคืออยู่ในสังคมเดียวกัน การตรวจสอบโดยใครก็ตาม สามารถมีประสิทธิผลได้เหมือนกัน หากทำด้วยความอ่อนโยน ด้วยความปรารถนาดี และด้วยความเข้าใจที่ดี”\n\nคนที่นำพระราชดำรัสที่เผยแพร่อยู่ในวอชิงตันโพสต์ คงอยากให้คนอ่านเฉพาะย่อหน้าแรกและย่อหน้าที่ 2 ไม่อยากให้อ่านย่อหน้าที่ 3 เพราะคนแชร์ในประเทศไทยจงใจตัดตอนมาให้อ่านเพียงเท่านั้น หากต้องการอ่านทั้งหมดต้องเข้าไปดูฉบับเต็ม แต่คาดว่าน้อยคนที่จะเข้าไปอ่านฉบับเต็ม ยิ่งคนที่มีอคติต่อสถาบันพระมหากษัตริย์อยู่แล้วก็ยิ่งรีบแชร์โดยไม่อ่านทั้งหมด\n\nขอถามว่า ขบวนการที่พยายามล้มสถาบันพระมหากษัตริย์ พยายามให้มีการตรวจสอบสถาบันพระมหากษัตริย์ ทั้งที่สำนักงานทรัพย์สินพระมหากษัตริย์ไม่ได้ใช้เงินงบประมาณแผ่นดินที่มาจากภาษีของประชาชนแม้แต่บาทเดียว กิจกรรมต่างฯ ป้ายต่างๆ และการปราศรัยต่างๆในม็อบ เคยทำด้วยความอ่อนโยน ด้วยความปรารถนาดี และด้วยความเข้าใจที่ดีหรือไม่ มีแต่อ้างว่าทำด้วยความหวังดี แต่พฤติกรรมต่างๆที่แสดงออกทั้งหมดกลับใช้ความรุนแรง หมิ่นพระเกียรติ เย้นหยัน ล้อเลียน และย่ำยีสถาบันพระมหากษัตริย์กันอย่างสนุกสนาน เมื่อถูกดำเนินคดี ก็ก่อม็อบเรียกร้องให้ “ปล่อยเพื่อนเรา”ไม่ใช่แต่ม็อบ ส.ส.ของพรรคการเมืองพรรคหนึ่งก็ยังไปยกป้ายเช่นนี้ในสภา\n\nอย่าลืมว่าประเทศไทยไม่ใช่ประเทศอังกฤษ คนไทยส่วนใหญ่ยังให้ความเคารพและให้ความสำคัญต่อสถาบันพระมหากษัตริย์ และยังยึดถือขนบธรรมเนียมประเพณีไทยในเรื่องเกี่ยวกับสถาบันพระมหากษัตริย์อยู่ พวกคุณจะรีบร้อนกันไปไหน เพราะอะไรที่ทำให้พวกคุณรอไม่ได้ อะไรที่ทำให้รอไม่ได้คิดว่า พวกคุณก็คงรู้อยู่แก่ใจ",
    "หุ้นไทยปิดร่วง 10.46 จุด รับแรงขาย Big Cap วิตกศก.สหรัฐชะลอ-บาทอ่อนฉุดตลาด : อินโฟเควสท์": "SET ปิดวันนี้ที่ระดับ 1,621.25 จุด ลดลง 10.46 จุด (-0.64%) มูลค่าการซื้อขาย 71,260.06 ล้านบาท นักวิเคราะห์เผยตลาดหุ้นไทยวันนี้ปรับตัวลงตามตลาดหุ้นภูมิภาค รับแรงกดดันเฟดยังเดินหน้าขึ้นดอกเบี้ย ดัน Bond yield สหรัฐฯปรับขึ้น หนุนดอลลาร์สหรัฐฯแข็งค่าต่อเนื่อง กดดันเงินบาทอ่อนค่า ส่งผลแรงขายฉุดตลาดหุ้นไทย และยังกังวลภาวะเศรษฐกิจสหรัฐฯชะลอ และกดดันราคาน้ำมัร่วง แนวโน้มพรุ่งนี้คาดแกว่งไซด์เวย์ รับปัจจัยภายนอกยังไม่มีความแน่นอน พร้อมให้แนวต้าน 1,635-1,640 จุด แนวรับ 1,610-1,615 จุด\n\nตลาดหลักทรัพย์ ปิดวันนี้ที่ระดับ 1,621.25 จุด ลดลง 10.46 จุด (-0.64%) มูลค่าการซื้อขาย 71,260.06 ล้านบาท\n\nการซื้อขายหุ้นวันนี้ ดัชนีแกว่งในแดนลบตลอดทั้งวัน โดยดัชนีทำระดับสูงสุด 1,627.95 จุด และระดับต่ำสุด 1,615.32 จุด\n\nส่วนหลักทรัพย์เปลี่ยนแปลงวันนี้ เพิ่มขึ้น 386 หลักทรัพย์ ลดลง 1,495 หลักทรัพย์ และไม่เปลี่ยนแปลง 356 หลักทรัพย์\n\nนายชัยพร น้อมพิทักษ์เจริญ รองกรรมการผู้จัดการสายงานค้าหลักทรัพย์บุคคล บล.บัวหลวง กล่าวว่า ตลาดหุ้นไทยวันนี้ปรับตัวลง ซึ่งเป็นไปตามทิศทางเดียวกับตลาดหุ้นอื่นในภูมิภาคเอเชียที่ปรับลงกันอย่างถ้วนหน้า โดยที่ยังคงมีความกังวลต่อเนื่องในการเดินหน้าเร่งขึ้นดอกเบี้ยของธนาคารกลางสหรัฐฯ(เฟด) ส่งผลให้อัตราผลตอบแทนพันธบัตร 10 ปี (Bond yield) ของสหรัฐฯยังปรับเพิ่มขึ้น และดอลลาร์สหรัฐฯแข็งค่าต่อเนื่อง ขณะที่ค่าเงินบาทอ่อนค่ากดดันต่อตลาดหุ้นที่เผชิญแรงขายออกมา โดยเฉพาะแรงขายในหุ้นขนาดใหญ่\n\nขณะเดียวกันยังมีความกังวลมากขึ้นเกี่ยวกับการเกิดภาวะเศรษฐกิจสหรัฐฯที่ถดถอย ทำให้กดดันต่อตลาดหุ้นเพิ่มเติม และกดดันต่อราคาน้ำมันที่ปรับตัวลดลง สะท้อนความกังวลปัจจัยดังกล่าวออกมา ซึ่งส่งผลทำให้มีแรงขายหุ้นพลังงานออกมากดดันดัชนีตลาดหุ้นไทยในวันนี้\n\nแนวโน้มพรุ่งนี้คาดว่าดัชนีแกว่งไซด์เวย์ ซึ่งยังคงมีความผันผวนค่อนข้างสูง และยังมีความไม่แน่นอนจากปัจจัยภายนอกเข้ามากระทบมาก โดยยังคงต้องติดตามทิศทางค่าเงินบาทจะเป็นอย่างไร เพราะมีผลต่อตลาดหุ้นไทย รวมถึงยังต้องติดตามการประชุมคณะกรรมการนโยบายการเงิน (กนง.) ในกลางสัปดาห์นี้ว่าจะมีการพิจารณาเรื่องดอกเบี้ยนโยบายเป็นอย่างไร\n\nโดยให้แนวต้าน 1,635-1,640 จุด แนวรับ 1,610-1,615 จุด\n\nส่วนหลักทรัพย์ที่มีมูลค่าการซื้อขายสูงสุด 5 หลักทรัพย์\n\nPTTEP มูลค่าการซื้อขาย 4,641.51 ล้านบาท ปิดที่ 166.00 บาท ลดลง 4.50 บาท\n\nADVANC มูลค่าการซื้อขาย 3,768.37 ล้านบาท ปิดที่ 198.50 บาท เพิ่มขึ้น 5.50 บาท\n\nBANPU มูลค่าการซื้อขาย 2,841.45 ล้านบาท ปิดที่ 12.80 บาท ลดลง 0.60 บาท\n\nAOT มูลค่าการซื้อขาย 2,319.84 ล้านบาท ปิดที่ 73.25 บาท ลดลง 0.50 บาท\n\nPTT มูลค่าการซื้อขาย 2,059.80 ล้านบาท ปิดที่ 37.00 บาท ราคาไม่เปลี่ยนแปลง\n\nโดย สำนักข่าวอินโฟเควสท์ (26 ก.ย. 65)\n\nTags: ชัยพร น้อมพิทักษ์เจริญ",
    "เงินเฟ้อ : บาทอ่อนสุดในรอบ 16 ปี แต่ไทยยังไม่เจอวิกฤต \"ต้มยำกุ้ง\" รอบใหม่": "บาทอ่อนสุดในรอบ 16 ปี แต่ไทยยังไม่เจอวิกฤต \"ต้มยำกุ้ง\" รอบใหม่\n\nที่มาของภาพ, Getty Images คำบรรยายภาพ, เ﻿งินบาทไทยอ่อนค่าต่อเนื่อง\n\n22 กันยายน 2022 ปรับปรุงแล้ว 26 กันยายน 2022\n\nค่าเงินบาทอ่อนตัวลงอีกทำสถิติใหม่ เปิดตลาดวันนี้ (26 ก.ย.) อยู่ที่ 37.55 บาทต่อดอลลาร์สหรัฐฯ ก่อนที่ล่าสุด จะขยับลงอีกเป็น 37.85 บาทต่อดอลลาร์ ท่ามกลางการจัดตาธนาคารกลางแห่งประเทศไทย จะปรับขึ้นดอกเบี้ยตามกระแสโลกวันที่ 28 ก.ย. นี้ หรือไม่\n\nก﻿ารอ่อนตัวต่อเนื่องของเงินบาทไทย เป็นผลพวงจากธนาคารกลางแห่งสหรัฐฯ หรือเฟดขึ้นอัตราดอกเบี้ยนโยบายอีกครั้งเมื่อสัปดาห์ที่แล้ว ถึงระดับสูงสุดในรอบเกือบ 15 ปี เพื่อหวังสู้ค่าเงินเฟ้อที่ยังเพิ่มขึ้น\n\nเฟดเพิ่มอัตราดอกเบี้ยนโยบายอีก 0.75% ทำให้ดอกเบี้ยเพิ่มเป็น 3-3.25% ซึ่งทางเฟดยอมรับว่า การขึ้นดอกเบี้ยนี้ จะทำให้ดอกเบี้ยเงินกู้พุ่งสูงขึ้น และจะสูงอยู่เช่นนี้เป็นระยะเวลาหนึ่ง\n\nเจโรม พาวเวลล์ ประธานธนาคารกลางแห่งสหรัฐฯ กล่าวว่า การขึ้นอัตราดอกเบี้ยเป็นเรื่องจำเป็น เพื่อลดอุปสงค์ และควบคุมให้ราคาสินค้าลดลง เป็นการหลีกเลี่ยงความเสียหายต่อเศรษฐกิจในระยะยาว ทั้งนี้ เขาก็ยอมรับว่า เศรษฐกิจสหรัฐฯ จะได้รับผลกระทบ\n\n“เราต้องก้าวผ่านเงินเฟ้อไปให้ได้” เขากล่าวและว่า “ผมหวังว่ายาแรงจะไม่เจ็บปวด แต่มันไม่เป็นเช่นนั้น”\n\nสถานการณ์เศรษฐกิจของประเทศต่าง ๆ คล้ายคลึงกับสหรัฐฯ เพราะต้องขึ้นอัตราดอกเบี้ยนโยบาย เพื่อพยายามแก้ปัญหาเงินเฟ้อ\n\nนักวิเคราะห์เริ่มกังวลว่า การปรับขึ้นอัตราดอกเบี้ยสูงในหลายประเทศทั่วโลก อาจนำไปสู่ภาวะเศรษฐกิจโลกชะลอตัวครั้งใหญ่ได้\n\nการขึ้นอัตราดอกเบี้ยของเฟดในครั้งนี้ ถือเป็นครั้งที่ 5 ติดต่อกันแล้ว และพุ่งถึง 3% อย่างรวดเร็ว จากเดิมที่อัตราดอกเบี้ยกู้ยืมแทบจะเป็นศูนย์ ถือเป็นอัตราดอกเบี้ยที่สูงที่สุดนับแต่ต้นปี 2008\n\nนักวิเคราะห์และบรรดานักการเมืองคาดการณ์แล้วว่า เฟดอาจดันอัตราดอกเบี้ยนโยบายไปถึง 4.4% ภายในสิ้นปีนี้ และจะยังเพิ่มสูงในปี 2023\n\n“สิ่งที่น่าตกใจคือความเร็ว” ไบรอัน โคลตัน หัวหน้านักเศรษฐกิจ บริษัท ฟิทช์เรทติงส์ กล่าว\n\n“เฟดต้องขยับตัวเร็ว...ซึ่งจะกระทบบริษัทและครัวเรือนอย่างแน่นอน”\n\nที่มาของภาพ, EPA คำบรรยายภาพ, เ﻿จโรม พาวเวลล์ ประธานเฟด\n\nเบน เมย์ ผู้อำนวยการศูนย์วิจัยเศรษฐกิจมหภาค ของออกซ์ฟอร์ด อีโคโนมิกส์ ระบุว่า เศรษฐกิจโลกตอนนี้ แม้จะยังไม่เข้าสู่ภาวะชะลอตัว หลังตัวเลขเศรษฐกิจช่วง 2 ไตรมาสแรกของปี 2022 ยังทรงตัวดีอยู่ แต่คาดการณ์ว่าเศรษฐกิจโลกในปี 2023 จะอ่อนตัวลงหนักสุดในรอบ 10 ปี ไม่นับปี 2020 ที่เกิดการระบาดใหญ่ของโควิด\n\n“สิ่งที่เห็นได้ชัด คือ หากต้องเลือกระหว่างการปล่อยให้เงินเฟ้อยังสูงอยู่เป็นเวลานาน...กับการผลักเศรษฐกิจเข้าสู่ภาวะชะลอตัว บรรดาผู้นำอำนวยการธนาคารกลาง ดูจะเลือกผลักเศรษฐกิจสู่ภาวะชะลอตัว เพื่อให้เงินเฟ้อกลับไปอยู่ระดับเป้าหมายให้ได้” เขากล่าว\n\nยังห่างไกล \"วิกฤตต้มยำกุ้ง\" รอบใหม่\n\nใ﻿นวาระครบรอบ 25 ปี ของวิกฤตเศรษฐกิจเอเชีย หรือ \"วิกฤตต้มยำกุ้ง\" ศูนย์วิจัยกสิกรไทยออกรายงานวิเคราะห์เปรียบเทียบกับสถานการณ์ในปีนี้ที่เงินบาทในปีนี้มีทิศทางอ่อนค่าสอดคล้องกับหลายสกุลเงินในเอเชีย มีสาเหตุจากผลกระทบจากปัจจัยของเงินดอลลาร์สหรัฐ โดยเฉพาะการเร่งขึ้นดอกเบี้ยของธนาคารกลางสหรัฐฯ\n\n“เมื่อเปรียบเทียบกันแล้ว จะพบว่า สถานการณ์ในปัจจุบันมีความแตกต่างจากปี 2540 เพราะในปี 2540 เงินบาทที่อ่อนค่าเป็นผลมาจากการปรับอ่อนค่าหลังมีการลอยตัวค่าเงินเพื่อสะท้อนปัจจัยพื้นฐานที่อ่อนแอของไทยในเวลานั้น นอกจากนี้หากดูในเรื่องความผันผวนของค่าเงิน จะพบว่า ค่าความผันผวนของเงินบาทในปี 2565 ก็ยังอยู่ในระดับที่ใกล้เคียงกับภาพรวมของสกุลเงินเอเชียอื่น ๆ ซึ่งสะท้อนว่า ธปท. ยังคงช่วยดูแลความเคลื่อนไหวและลดความผันผวนของค่าเงินบาทท่ามกลางปัจจัยไม่แน่นอนรอบด้าน”\n\nสิ่งหนึ่งที่รายงานฉบับนี้อธิบายให้เห็นว่า ประเทศไทยได้เรียกรู้จากบทเรียนครั้งนั้น ที่นำมาสู่จุดเปลี่ยนแปลงครั้งสำคัญ คือ การให้ความสำคัญกับทุนสำรองระหว่างประเทศมากขึ้น\n\nเมื่อพิจารณาทุนสำรองระหว่างประเทศในเดือน มิ.ย. มีอยู่ราว 2.51 แสนล้านบาทถือว่าแข็งแกร่ง ขณะที่สัดส่วนหนี้ต่างประเทศก็ปรับลดลงมาอยู่ที่ระดับ 38.2% ต่อจีดีพี ณ สิ้นปี 2564 นอกจากนี้ทางการได้เข้ามาดูแลการเก็งกำไรในตลาดอสังหาริมทรัพย์เป็นระยะผ่านมาตรการ อาทิ การกำหนดเพดานอัตราส่วนเงินให้สินเชื่อต่อมูลค่าหลักประกัน (Loan to Value - LTV) ซึ่งภาพเหล่านี้สะท้อนการเรียนรู้บทเรียนจากอดีตและการวางแนวทางเพื่อไม่ให้ไทยซ้ำรอยเดิม\n\nที่มาของภาพ, Reuters\n\nป﻿ระวิตรแทรกแซงเงินบาท ?\n\nการขึ้นดอกเบี้ยของเฟดทำให้เงินบาทไทยมีแนวโน้มอ่อนค่าลงเรื่อย ๆ และอาจเข้าใกล้แดน 40 บาทต่อดอลลาร์สหรัฐ ยิ่งทำให้ความหวังที่ พล.อ. ประวิตร วงษ์สุวรรณ รักษาราชการนายกรัฐมนตรี ต้องการให้เงินบาทอยู่ที่ 35 บาทต่อดอลลาร์สหรัฐ ยิ่งห่างไกลออกไปทุกที\n\nวานนี้ (21 ก.ย.) พล.อ. ประวิตร เปิดเผยว่าได้ สั่งการกระทรวงการคลังหารือกับ ธปท. และหน่วยงานที่เกี่ยวข้อง แก้ปัญหาค่าเงินบาทอ่อน โดยยอมรับว่าในการประชุมคณะรัฐมตรี (ครม.) ตนเองกล่าวถึงค่าเงินบาทว่าควรจะอยู่ที่ 35 บาทต่อดอลลาร์สหรัฐ\n\n“ผมบอก ผมบอกว่าควรจะ” คงค่าเงินบาทอยู่ที่ 35 บาทต่อดอลลาร์ ซึ่งเป็นคำกล่าวที่เหมือนส่งสัญญาณให้ล็อกค่าเงินบาท\n\nด้าน อาคม เติมพิทยาไพสิฐ รัฐมนตรีว่าการกระทรวงการคลัง ยอมรับเมื่อวานนี้ (21 ก.ย.) ว่า เงินบาทอ่อนค่าเร็วเมื่อเทียบกับดอลลาร์สหรัฐ แต่คงไม่ดำเนินการถึงกับคุมค่าเงินบาท ตามคำกล่าวของ พล.อ. ประวิตร เพราะต้องดูปัจจัยการขึ้นของเงินบาทก่อน\n\n“ประเด็นที่จะคุยกับ ธปท. นั้น เราก็ต้องถามว่ามีปัจจัยอะไรมากระทบบ้าง จะมีการกำหนดแนวทางไหม ดูแลอย่างไร จริง ๆ แล้วค่าเงิน ธปท.ดูแลอยู่แล้ว เราจะไปกำหนดในเรื่องพวกนี้ไม่ได้ เพียงแต่บอกว่าเรามีความเป็นห่วง การที่อ่อนเร็วเกินหรือไม่ จะกระทบอะไร เพราะในด้านซับพลายไซต์ เราก็ดูแลเต็มที่”\n\n“เราอ่อนเร็ว คนอื่นเขาแข็งเร็วหรือเปล่า...อันนี้ต้องดูหลาย ๆ ปัจจัย” ส่วนความวิตกต่อดอกเบี้ยสหรัฐฯ นั้น\n\nค﻿วามเห็นของ พล.อ.ประวิตร เรียกเสียงวิจารณ์จากนักเศรษฐศาสตร์ภาคเอกชนว่า ไม่เหมาะสม ฝืนกลไกตลาด และอาจทำให้เงินสำรองระหว่างประเทศร่อยหรออย่างรวดเร็ว หากใช้ไปเพื่อการปกป้องค่าเงิน ดังที่ธนาคารแห่งประเทศไทยเคยทำ จนนำไปสู่การลอยตัวเงินบาท เมื่อ 2 ก.ค. 2540\n\nล่าสุด วันนี้ (22 ก.ย.) พล.อ.ประวิตร​ ออกมาปฏิเสธว่าไม่ได้พยายามแทรกแซงค่าเงินบาท โดยตอบว่า “ไม่มี ไม่เกี่ยว”\n\nรศ. ดร. อนุสรณ์ ธรรมใจ อดีตกรรมการและกรรมการตรวจสอบ ธนาคารแห่งประเทศไทย ให้ความเห็นกับบีบีซีไทยว่า การบริหารนโยบายอัตราแลกเปลี่ยนไม่ใช่หน้าที่โดยตรงของรัฐบาล เป็นหน้าที่ของแบงก์ชาติในการดูแลเสถียรภาพค่าเงินบาท รัฐบาลเพียงมีหน้าที่กำกับ ประสานงานกันในการรักษาเสถียรภาพของระบบเศรษฐกิจ เสถียรภาพการเงิน ดูแลเงินเฟ้อและค่าเงินให้อยู่ระดับที่เหมาะสม\n\nธนาคารกลางมีมาตรการหรือเครื่องมือในการดูแลเสถียรภาพค่าเงินหลายเครื่องมือแต่ต้องไม่ใช้เครื่องมือในลักษณะฝืนกลไกตลาด เพราะจะเกิดผลเสียหาย มากกว่า ผลดี\n\n\"ไม่ควรสั่งการ เพราะทำให้ธนาคารขาดความเป็นอิสระและความน่าเชื่อถือของการดำเนินนโยบายการเงินลดลง อย่างไรก็ตาม ฝ่ายการเมือง (ผ่านกระทรวงการคลัง) สามารถประสาน หรือ กำกับได้ ตามระบบของการดำเนินนโยบายการเงินแบบใช้เงินเฟ้อเป็นเป้าหมาย Inflation Targeting Monetary Policy\"\n\n\"แบงก์ชาติต้องไปแถลงเป้าหมายเงินเฟ้อต่อรัฐสภา และต้องหารือเรื่องการกำหนดเป้าหมายเงินเฟ้อกับกระทรวงการคลัง นั่นก็คือ การกำกับทิศทางของนโยบายการเงิน ส่วนการดำเนินการตามเป้าหมาย ต้องให้อิสระแบงก์ชาติ โดยฝ่ายการเมืองไม่ควรแทรกแซง ต้องให้แบงก์ชาติมีอิสระในการดำเนินการ แต่ความเป็นอิสระนี้ต้องยึดโยงกับความรับผิดชอบสาธารณะ\"\n\nที่มาของภาพ, AFP/Getty Images\n\nขณะที่ รศ.ดร. อนุสรณ์ ธรรมใจ อธิบายบีบีซีไทยว่า สถานการณ์วิกฤติเศรษฐกิจปี 2540 แตกต่างจากปัญหาทางเศรษฐกิจการเงินขณะนี้\n\nช่วงเวลาก่อนไทยเปลี่ยนมาใช้ระบบอัตราแลกเปลี่ยนแบบลอยตัว \"เราได้ตรึงค่าเงินบาทภายใต้ระบบอัตราแลกเปลี่ยนแบบคงที่ให้แข็งค่าเกินปัจจัยพื้นฐานทางเศรษฐกิจมาก\" เพราะไทยขาดดุลบัญชีเดินสะพัดมหาศาลต่อเนื่องหลายปี จึงเป็นเป้าของการโจมตีค่าเงินและเก็งกำไรค่าเงิน\n\n\"แล้วแบงก์ชาติก็ตัดสินใจผิดพลาดทางนโยบาย เอาทุนสำรองไปปกป้องค่าเงินบาท แทนที่จะปล่อยลอยตัว ทำให้สูญเสียทุนสำรองระหว่างประเทศจำนวน ซ้ำเติมวิกฤติเศรษฐกิจที่ใกล้ปะทุเต็มที่แล้ว\"\n\nในที่สุดก็ต้องลอยตัวค่าเงินบาทในวันที่ 2 ก.ค. 2540 เงินบาทก็ไหลลงอย่างหนักไปแตะระดับ 56 บาทต่อดอลลาร์ช่วงต้นปี 2541 ส่วนสถานการณ์เงินบาทอ่อนปัจจุบัน เป็นผลจากปัจจัยภายนอกมากกว่า ปัจจัยภายในของไทยเองเป็นปัจจัยรอง คือ เงินดอลลาร์สหรัฐแข็งค่าจากการปรับขึ้นอัตราดอกเบี้ยเฟด สหรัฐฯ มีเศรษฐกิจที่ฟื้นตัวดีกว่าไทยมาก\"\n\n\"ปัจจัยภายในของไทยเอง เศรษฐกิจไทยเติบโตต่ำกว่าศักยภาพมาก การสูญเสียรายได้จำนานมากจากภาคท่องเที่ยวต่างชาติทำให้ไทยขาดดุลบัญเดินสะพัด ขาดดุลการค้าจากการนำเข้าพลังงานแพง แต่คาด ดุลการค้า และดุลบัญชีเดินสะพัดจะทยอยเกินดุลเพิ่มขึ้นในช่วงปลายปีและปีหน้า\" รศ.ดร. อนุสรณ์ อธิบาย\n\nน่ากังวลแค่ไหน เมื่อบาทอ่อนสุดในรอบ 16 ปี\n\nศูนย์วิจัยกสิกรไทยได้ออกบทวิเคราะห์เมื่อวันที่ 21 ก.ย. ที่ผ่านมา ได้อธิบายถึง ภาพรวมการเคลื่อนไหวของค่าเงินบาทนับตั้งแต่ต้นปี 2565 ยังคงเป็นทิศทางที่สอดคล้อง และเกาะกลุ่มไปกับทิศทางค่าเงินหยวน และสกุลเงินอื่น ๆ ในภูมิภาค โดยเงินบาทอ่อนค่าลงประมาณ 10% เมื่อเทียบกับเงินดอลลาร์เป็นอันดับ 5 ในเอเชีย ตามหลังเงินเยนของญี่ปุ่น เงินวอนของเกาหลีใต้ เงินเปโซของฟิลิปปินส์ และเงินดอลลาร์ไต้หวันตามลำดับ\n\n“การอ่อนค่าของทุกสกุลเงินในเอเชียที่กระจายเป็นวงกว้าง สะท้อนว่า ชนวนสำคัญมาจากเรื่องของเงินดอลลาร์สหรัฐ ที่แข็งค่าอย่างมากตามจังหวะการคุมเข้มนโยบายการเงินแบบแข็งกร้าวของเฟด”\n\nอย่างไรก็ตาม ในภาพรวมของเศรษฐกิจไทยหลังวิกฤตโควิด ก็มีแนวโน้มทยอยฟื้นตัวขึ้น\n\nส่วนประเด็นค่าเงินบาทที่อ่อนลง สำนักวิจัยแห่งนี้ได้ชี้ให้เห็นว่า มีความแตกต่างไปจากสถานการณ์ในช่วงวิกฤติต้มยำกุ้งปี 2540 ที่ผ่านมา ซึ่งในช่วงเวลานั้นเศรษฐกิจไทยเผชิญปัญหาเรื้อรังจากความไม่สมดุลหลายด้านพร้อมกัน และต้องใช้เวลานานกว่าที่จะคลี่คลายลง\n\nนอกจากนี้ ธปท. ยังคงติดตามสถานการณ์ของเงินบาทอย่างใกล้ชิด และใช้เครื่องมือที่เหมาะสมอย่างระมัดระวัง เพื่อดูแลเสถียรภาพของค่าเงิน\n\nในขณะนี้ แบงก์ชาติไม่สามารถให้สัมภาษณ์หรือให้ความเห็นเกี่ยวกับการตัดสินนโยบายการเงินได้เป็นเวลา 7 วันก่อนหน้าวันประชุมคณะกรรมการนโยบายการเงิน (กนง.) หรือที่เรียกว่า “silent period” ซึ่งการประชุมครั้งถัดไปจะมีขึ้นในวันที่ 28 ก.ย.\n\nก่อนหน้านั้น เมื่อวันที่ 10 ส.ค. กนง. ได้มีมติปรับเพิ่มดอกเบี้ยนโยบาย 0.25% จาก 0.50% เป็น 0.75% ต่อปี โดยหวังว่าจะช่วยลดความเสี่ยงที่อาจต้องเร่งปรับขึ้นอัตราดอกเบี้ยในอนาคต โดยประเมินว่าจะไม่กระทบการฟื้นตัวของเศรษฐกิจอย่างมีนัยสำคัญ\n\nค่าเงินอ่อนค่าส่งผลกระทบต่อการส่งออกและท่องเที่ยวอย่างไร\n\nรศ. ดร. อนุสรณ์ บอกว่า สถานการณ์ค่าเงินบาทอ่อนค่าจะส่งผลดีต่อภาคส่งออกและท่องเที่ยวอย่างแน่นอน เพราะราคาในรูปของเงินต่างประเทศโดยเฉพาะเงินดอลลาร์ถูกลง แต่ผลบวกจะไม่มาก เพราะเงินสกุลเอเชียที่เป็นคู่แข่งก็อ่อนค่าด้วยเช่นเดียวกัน อย่างเงินเยนก็อ่อนค่าลงต่ำสุดในรอบ 24 ปี ทะลุระดับ 145 เยนต่อดอลลาร์ เงินหยวนทะลุ 7 หยวนต่อดอลลาร์\n\nเงินทั้งสองสกุลนี้ มี ค่าสัมประสิทธิ์สหสัมพันธ์ (Positive Correlation Coefficient) เป็นบวก คือ เคลื่อนไหวในทิศทางเดียวกันและมีความสัมพันธ์กันในระดับสูง\n\nและเมื่อเงินหยวนอ่อนค่าลงอย่างมากไปทดสอบแนวต้านทางด้านจิตวิทยา ที่ 7 หยวนต่อดอลลาร์ ย่อมส่งผลให้เงินบาทเคลื่อนไหวไปในทิศทางเดียวกัน สัมประสิทธิ์สหสัมพันธ์เงินหยวนกับเงินบาทนั้นอยู่ที่ 0.60-0.70 โดยประมาณ ทำให้เงินบาทและเงินหยวนจึงอ่อนค่าไปในทิศทางเดียวกัน\n\nแนวโน้มดอกเบี้ยนโยบายของไทยจะเป็นอย่างไร\n\nอดีตกรรมการและกรรมการตรวจสอบ ธปท. บอกว่า คณะกรรมการกำหนดนโยบายการเงิน อาจปรับขึ้นดอกเบี้ยแบบค่อยเป็นค่อยไป น่าจะมีการปรับขึ้น 0.25%-0.50% ปลายเดือนนี้ และ ครั้งต่อไป 0.25% อัตราดอกเบี้ยนโยบายของไทยน่าจะอยู่ที่ระดับ 1.25-1.50% ในช่วงปลายปี\n\nช่องว่างระหว่างดอกเบี้ยไทย กับดอกเบี้ยสหรัฐฯ จะถ่างกว้าง 2.50-2.75% ผลตอบแทนในตลาดพันธบัตรเงินบาทกับพันธบัตรก็จะยิ่งกว้าง เงินทุนระยะสั้นคงไหลออกบ้าง แต่ไม่จำเป็นต้องวิตกกังวล เพราะไม่ได้กระทบอะไรกับคนส่วนใหญ่ เป็นหน้าที่ของนักลงทุนในตลาดการเงินต้องบริหารความเสี่ยงจากความผันผวนกันเอง ในระยะต่อไป ธนาคารพาณิชย์ก็จะปรับอัตราดอกเบี้ยตามอัตราดอกเบี้ยนโยบาย ทั้งเงินกู้และเงินฝาก อัตราดอกเบี้ยในตลาดโดยรวมก็เพิ่มขึ้น ทำให้ต้นทุนการเงินของครัวเรือนและภาคธุรกิจเพิ่มขึ้น โดยที่อัตราเงินเฟ้อก็อาจชะลอตัวลงเล็กน้อยเท่านั้น เพราะเงินเฟ้อไทยมีปัจจัยทางด้านอุปทานเป็นตัวขับเคลื่อน ไม่ใช่อุปสงค์ขยายตัวร้อนแรง",
    "หุ้นไทยวันนี้ปิดร่วง 10.46 จุด ยังกังวลเฟดเร่งขึ้นดอกเบี้ย จับตาประชุม กนง.": "หุ้นไทยวันนี้ปิดร่วง 10.46 จุด อยู่ที่ระดับ 1,621.25 จุด ยังกังวลเฟดเร่งขึ้นดอกเบี้ย สั่งจับตาประชุม กนง. คาดพรุ่งนี้แกว่ง 1,610-1,640 จุด\n\nผู้สื่อข่าวรายงานว่า ดัชนีหุ้นไทยวันนี้ (26 ก.ย.) ปิดการซื้อขายที่ 1,621.25 จุด ลดลง 10.46 จุด หรือ -0.64% มูลค่าซื้อขาย 71,260.06 ล้านบาท โดยดัชนีแตะระดับสูงสุดที่ 1,627.95 จุด และต่ำสุดที่ 1,615.32 จุด\n\nนักลงทุนต่างชาติขายสุทธิ\n\nนักลงทุนต่างชาติขายสุทธิ 1,918.96 ล้านบาท และบัญชีหลักทรัพย์ซื้อสุทธิ 113.23 ล้านบาท ด้านนักลงทุนในประเทศซื้อสุทธิ 1,911.33 ล้านบาท และนักลงทุนสถาบันในประเทศขายสุทธิ 105.59 ล้านบาท\n\nอินโฟเควสท์ นายชัยพร น้อมพิทักษ์เจริญ รองกรรมการผู้จัดการสายงานค้าหลักทรัพย์บุคคล บล.บัวหลวง กล่าวว่า ตลาดหุ้นไทยวันนี้ปรับตัวลง ซึ่งเป็นไปตามทิศทางเดียวกับตลาดหุ้นอื่นในภูมิภาคเอเชียที่ปรับลงกันอย่างถ้วนหน้า โดยที่ยังคงมีความกังวลต่อเนื่องในการเดินหน้าเร่งขึ้นดอกเบี้ยของธนาคารกลางสหรัฐ (เฟด) ส่งผลให้อัตราผลตอบแทนพันธบัตร 10 ปี (Bond yield) ของสหรัฐยังปรับเพิ่มขึ้น และดอลลาร์สหรัฐแข็งค่าต่อเนื่อง ขณะที่ค่าเงินบาทอ่อนค่ากดดันต่อตลาดหุ้นที่เผชิญแรงขายออกมา โดยเฉพาะแรงขายในหุ้นขนาดใหญ่\n\nขณะเดียวกันยังมีความกังวลมากขึ้นเกี่ยวกับการเกิดภาวะเศรษฐกิจสหรัฐที่ถดถอย ทำให้กดดันต่อตลาดหุ้นเพิ่มเติม และกดดันต่อราคาน้ำมันที่ปรับตัวลดลง สะท้อนความกังวลปัจจัยดังกล่าวออกมา ซึ่งส่งผลทำให้มีแรงขายหุ้นพลังงานออกมากดดันดัชนีตลาดหุ้นไทยในวันนี้\n\nส่วนแนวโน้มพรุ่งนี้ คาดว่าดัชนีแกว่งไซด์เวย์ ซึ่งยังคงมีความผันผวนค่อนข้างสูง และยังมีความไม่แน่นอนจากปัจจัยภายนอกเข้ามากระทบมาก โดยยังคงต้องติดตามทิศทางค่าเงินบาทจะเป็นอย่างไร เพราะมีผลต่อตลาดหุ้นไทย\n\nทั้งนี้ ยังต้องติดตามการประชุมคณะกรรมการนโยบายการเงิน (กนง.) ในกลางสัปดาห์นี้ว่าจะมีการพิจารณาเรื่องดอกเบี้ยนโยบายเป็นอย่างไร โดยให้แนวต้าน 1,635-1,640 จุด แนวรับ 1,610-1,615 จุด\n\n5 หลักทรัพย์ที่มีมูลค่าการซื้อขายสูงสุด\n\nPTTEP มูลค่าการซื้อขาย 4,641.51 ล้านบาท ปิดที่ 166.00 บาท ลดลง 4.50 บาท\n\nADVANC มูลค่าการซื้อขาย 3,768.37 ล้านบาท ปิดที่ 198.50 บาท เพิ่มขึ้น 5.50 บาท\n\nBANPU มูลค่าการซื้อขาย 2,841.45 ล้านบาท ปิดที่ 12.80 บาท ลดลง 0.60 บาท\n\nAOT มูลค่าการซื้อขาย 2,319.84 ล้านบาท ปิดที่ 73.25 บาท ลดลง 0.50 บาท\n\nPTT มูลค่าการซื้อขาย 2,059.80 ล้านบาท ปิดที่ 37.00 บาท ราคาไม่เปลี่ยนแปลง\n\nอ่านข่าวเพิ่มเติม\n\nSHARE\n\nFOLLOW US",
    "ชำแหละ 4 ประเด็นร้อนหลัง \"ทีมชาติไทย\" เชือด \"ตรินิแดดฯ\" คว้าที่ 3 คิงส์คัพ": "1.เปลี่ยนผู้เล่น 8 รายได้ผล\n\nเกมนี้ มาโน เปลี่ยนผู้เล่นจากเกมแรกถึง 8 ราย พร้อมให้โอกาสนักเตะทุกคนที่เรียกมาลงสนามครบหมดทุกคน ซึ่งนี่ถือเป็นข้อดีของกุนซือชาวเยอรมนีที่มักจะให้โอกาสนักเตะได้พิสูจน์ตัวเองอยู่เสมอ บางคนก็ถือเป็นนัดแรกในนามทีมชาติชุดใหญ่อีกด้วย และทุกคนที่ถูกส่งลงสนามมาในเกมนี้ก็ทำผลงานออกมาได้ดีเลยทีเดียว แม้จะมาพลาดเสียไป 1 ประตูจากลูกตั้งเตะ แต่จังหวะนั้น เฉลิมศักดิ์ อักขี กำลังออกมาปฐมพยาบาลอยู่ข้างสนามพอดี ทำให้ไทยขาดแนวรับที่รูปร่างสูงไป 1 คนในตอนนั้น\n\n2.แสดงให้เห็นถึงการเล่นร่วมกันมากกว่านัดแรก\n\nสิ่งที่เปลี่ยนไปจากนัดแรกก็คือ เราได้เห็น \"การเล่นร่วมกัน\" ของนักเตะไทยมากขึ้น มีการประสานงานกันต่อบอลทำชิ่ง ซึ่งเราแทบจะไม่เห็นจุดนี้เลยในเกมแรกกับ มาเลเซีย และการขยับ ธีราทร บุญมาทัน เข้ามาเป็นหนึ่งในมิดฟิลด์ ก็ทำให้แดนกลางของไทยดูดีขึ้น เพราะ \"โก๋อุ้ม\" จะเป็นคนขึ้นบอลจากกลางไปหน้าได้อย่างแม่นยำและแน่นอน ทำให้บอลส่งต่อไปถึงพวกแนวรุกได้บ่อยขึ้นในการสร้างสรรค์หาโอกาสในการทำประตู\n\n3.ตรินิแดด ไม่ค่อยบี้เพรสซิ่ง ทำให้ไทยเล่นง่าย\n\n4.ชาญณรงค์, สุภโชค, กิตติพงศ์ ฟอร์มแจ่ม",
    "ไทย ซิวที่3คิงส์คัพ, ฮอลแลนด์-โครเอเชีย ควงลิ่วเนชั่นส์ลีก! สรุปผลบอลเมื่อคืน": "เพื่อพัฒนาประสบการณ์และเพิ่มประสิทธิภาพการใช้งานให้กับผู้ใช้ ท่านตกลงใช้คุกกี้เพื่อใช้งานเว็บไซต์นี้ต่อไป",
    "คนไทยร่วมยินดี! อาฒยา เพลย์ออฟชนะ คัง คว้าแชมป์วอลมาร์ท": "สำหรับหลุมแรก อาฒยา และ คัง สามารถเก็บพาร์ได้ทั้งคู่ ขณะที่ในหลุมต่อมา โปรสาวชาวไทย ทำเบอร์ดี้ได้ส่วนก้านเหล็กเจ้าถิ่นเก็บได้เพียงแค่พาร์เท่านั้น ส่งผลให้ อาฒยา ผงาดคว้าแชมป์ไปครองด้วยการเล่นเพลย์ออฟแค่ 2 หลุมเท่านั้น\n\n\"โปรจีน\" ซึ่งเป็นมืออันดับ 5 ของโลก ทำผลงานได้อย่างโดดเด่นในการแข่งขันวันสุดท้ายด้วยการเก็บเพิ่ม 3 อันเดอร์พาร์ ทำให้สามารถทำสกอร์รวม 17 อันเดอร์พาร์ 196 เท่ากับ ดาเนี่ยล คัง ก้านเหล็กสาวชาวอเมริกัน ส่งผลให้ต้องตัดสินหาผู้ชนะด้วยการเล่นเพลย์ออฟ\n\nอาฒยา ซึ่งคว้าแชมป์รายการแอลพีจีเอ ทัวร์ เป็นรายการที่ 2 หลังก่อนหน้านี้เธอเคยได้แชมป์เจทีบีซี คลาสสิก พร้อมคว้าเงินรางวัลจำนวน 345,000 ดอลลาร์สหรัฐฯ (ราว 12 ล้านบาท) เปิดใจว่า \"ฉันอยู่ในกลุ่มสุดท้าย ฉันต้องพิสูจน์ตัวเองให้ได้ ใช่ คุณสามารถทำมันได้\"\n\n\"แม้ว่าคุณจะต้องเจอกับแรงกดดันซึ่งคุณกดดันตัวเอง และฉันคิดว่ามันมีความหมายกับฉันมากๆ รวมทั้งทีมงานของฉันด้วย เพราะพวกเขารู้ว่าฉันสามารถทำได้ ก็เหมือนกับหลายๆ ครั้งที่ผ่านมา\" อาฒยา ระบุ\n\nด้าน โปรสาวจากอเมริกาเชื้อสายเกาหลี เปิดใจทั้งน้ำตาในขณะให้สัมภาษณ์หลังจากพลาดได้แชมป์ไปอย่างเฉียดฉิวว่า \"ฉันภูมิใจจริงๆ ที่ฉันได้มายืนอยู่ตรงนี้ แน่นอนว่าฉันอยากชนะ ฉันไม่คิดว่าฉันร้องไห้เพราะแพ้แต่นี่มันก็เหมือนน้ำตาแห่งความสุข\"\n\nในส่วนของนักกอล์ฟชาวไทยคนอื่นๆ ได้แก่ \"โปรแหวน\" พรอนงค์ เพชรล้ำ ผลงานถือว่าใช้ได้โดยเก็บสกอร์รวม 14 อันเดอร์พาร์ 199 คว้าอันดับ 4 ด้าน \"โปรจัสมิน\" ธิฎาภา สุวัณณะปุระ ทำได้ 9 อันเดอร์พาร์ 204 ติดอันดับ 29 ร่วม",
    "กสิกรไทย คาดเงินบาทมีโอกาสอ่อนค่าทดสอบที่ 38 บาทต่อดอลลาร์สหรัฐ": ""
}