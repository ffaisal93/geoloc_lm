{
    "รวมความปัง! “แอนชิลี” ออนรันเวย์ สวยสะบัดสะกดทุกสายตา": "ต้องบอกว่าไม่ใช่แค่แฟนนางงามที่ร้องว้าว! เพราะคนทั้งงานก็เซอร์ไพรส์ไม่น้อย เมื่อสาวงามระดับประเทศ “แอนชิลี สก๊อต-เคมมิส” เจ้าของตำแหน่ง “มิสยูนิเวิร์สไทยแลนด์ 2021” (Missuniverse Thailand 2021 ) เฉิดฉายออนรันเวย์แบบสับ ๆ ปั๊วะ ๆ ในงาน BIFW 2022 (Bangkok International Fashion Week 2022) ที่จัดขึ้นเมื่อวันที่ 21 - 25 กันยายน 2565 ที่ผ่านมา\n\n“แอนชิลี” อำลาตำแหน่ง Miss Universe Thailand\n\n“แอนชิลี” คว้าบิกินีตัวจิ๋ว อวดความเซ็กซี่\n\nโดยงานนี้ “แอนชิลี” ที่ฟิตแอนด์เฟิร์มหุ่นมาเป็นอย่างดี มีโอกาสได้เดินแบบให้กับหลายแบรนด์ ไม่ว่าจะเป็น KLOSET , VVON SUGUNNSIL , POEM , TANDT , ASAVA VATANIKA และ FLYNOW ต้องบอกเลยว่าลุคของแต่ละแบรนด์ “แอนชิลี” พรีเซ็นต์ออกมาได้จึ้งมาก มีทั้งเรียบหรูดูแพง เซ็กซี่แซ่บ ๆ รวมไปถึงลุคเท่ ๆ ก็เอาอยู่จนช่างภาพรัวแฟลชไม่ยั้งเลยทีเดียว\n\nขอบคุณภาพ IG annscottkemmis\n\nอัปเดตข่าวล่าสุดก่อนใคร Add friend ได้ที่ @PPTVOnline",
    "": "มีการเผยภาพธารน้ำแข็งในชิลี ถล่ม ซึ่งคาดว่า สาเหตุเกิดจากสภาพอากาศเปลี่ยนแปลง หรือภาวะโลกร้อนภาพธารน้ำแข็งถล่มที่เห็นอยู่นี้ เกิดขึ้นที่ อุทยานแห่งชาติเคอลัด (Queulat National Park) ของชิลี โดยธารน้ำแข็งได้ถล่มลงไปในแม่น้ำ เมื่อวันที่ 9 กันยายนที่ผ่านมา โดยมีนักท่องเที่ยวบันทึกภาพไว้ได้ ซึ่งธารน้ำแข็งดังกล่าว มีความสูงถึง 200 เมตร คาดว่า สาเหตุที่ถล่มเกิดจากฝนตก และสภาพอากาศร้อน ซึ่งมีอุณหภูมิสูงกว่าปกติ โดยมีสาเหตุจากภาวะโลกร้อน ส่งผลให้ในภูมิภาคปาตาโกเนีย (Pataonia) ทางตอนใต้ของประเทศ มีอุณหภูมิพุ่งสูงผิดปกติ เกินว่า 0 องศาเซลเซียส ไปจนถึง 15 องศาเซลเซียสทั้งนี้ นายราอุล คอร์เดโร (Raul Cordero) ผู้เชี่ยวชาญเกี่ยวกับการเปลี่ยนแปลงทางภูมิอากาศ เตือนว่า นอกจากธารน้ำแข็งถล่มในอุทยานแห่งชาติเคอลัด ของชิลีแล้ว ทั่วโลกอาจเกิดการถล่มของธารน้ำแข็งเพิ่มมากขึ้น ซึ่งเป็นผลมาจากการเปลี่ยนแปลงของสภาพอากาศ หรือภาวะโลกร้อนอีกด้วย",
    "รวบตึง ! แอนชิลี กับลุคเดินแฟชั่นโชว์สุดปัง ก็สับขาให้ทุกแบรนด์ไปเลยสิคะ": "รวบตึงความปัง ! แอนชิลี สก๊อต-เคมมิส บนรันเวย์แฟชั่นโชว์ BIFW 2022 ฮอตไม่ไหว เดินแบบให้หลายแบรนด์ ตั้งแต่ลุคเรียบหรูดูแพงไปจนถึงเปรี้ยวจี๊ดเข็ดฟัน\n\nสร้างความตื่นตาตื่นใจสำหรับสายแฟชั่นไม่น้อย กับงานแฟชั่นโชว์สุดยิ่งใหญ่อย่าง BIFW 2022 (Bangkok International Fashion Week 2022) ที่จัดขึ้นในระหว่างวันที่ 21 - 25 กันยายน 2565 ณ สยามพารากอน สยามเซ็นเตอร์ และ สยามดิสคัฟเวอรี่\n\nโดยหนึ่งนางแบบสาวที่มีคนจับตามองมากที่สุดก็คือสาว แอนชิลี สก๊อต-เคมมิส เพราะเดินแบบให้กับหลายแบรนด์ อาทิ ASAVA, TandT, Poem, vvonsugunnasil, Kloset ซึ่งแต่ละลุคจากแต่ละแบรนด์ก็มีความแตกต่างกันไป ตั้งแต่แนวเรียบหรูดูแพง มาดเท่ฟาดแอตติจูดจิกกล้องแทบแตก ไปจนถึงลุคเปรี้ยวจี๊ดเข็ดฟัน\n\n\n\nงานนี้กระปุกดอทคอมได้รวบรวมลุคปัง ๆ ของสาวแอนชิลีบนรันเวย์มาไว้ที่นี่เรียบร้อยแล้ว ถ้าอยากรู้ว่ามีลุคไหนกันบ้าง ไปตามชมกันได้เลย !\n\n",
    "“ชิลี” จืดสนิท “ฟีฟ่า” ปัดอุทธรณ์กรณีร้องเอกวาดอร์ใช้แข้งปลอมสัญชาติ": "ทีมชาติเอกวาดอร์ ยังคงรักษาตั๋วเข้าร่วมโม่แข้งในศึกฟุตบอลโลก 2022 ที่ประเทศกาตาร์ เอาไว้ได้ต่อไป หลัง สหพันธ์ฟุตบอลนานาชาติ (ฟีฟ่า) จัดการปฏิเสธคำอุทธรณ์ของ สหพันธ์ฟุตบอลชิลี (เอฟเอฟซี) ที่ยื่นเรื่องร้องเรียนพวกเขา กรณีส่ง ไบรอน กาสตีโย แบ๊กขวาเจ้าปัญหา ซึ่งถูกกล่าวหาว่าปลอมแปลงสูติบัตร และหนังสือเดินทาง ลงสนามในฟุตบอลโลก รอบคัดเลือกโซนอเมริกาใต้แล้ว\n\nเอฟเอฟซี เคยยื่นอุทธรณ์เรื่อง กาสตีโย มาแล้วหนหนึ่งเมื่อเดือน มิ.ย.ที่ผ่านมา แต่ก็ถูก ฟีฟ่า ปัดตกไป ก่อนจะกลับมายื่นเรื่องอุทธรณ์อีกครั้งเมื่อช่วงต้นสัปดาห์นี้ หลังมีหลักฐานเด็ดที่กาสตีโย เคยยอมรับเองระหว่างถูกสอบสวนเรื่องเดียวกันนี้เมื่อปี 2018 ว่า เกิดในโคลอมเบีย แถมยังมีการเปลี่ยนชื่อจาก เบย์รอน ฮาเวียร์ กาสตีโย เซกูรา เป็น ไบรอน ดาวิด กาสตีโย เซกูรา และเปลี่ยนปีเกิดจากปี 1995 เป็น 1998 อีกต่างหาก\n\nอย่างไรก็ตาม หลังจากที่พิจารณาหลักฐานต่าง ๆ แล้ว คณะกรรมการรับเรื่องอุทธรณ์ของฟีฟ่า ยืนยันว่า กาสตีโย มีสิทธิจะลงเล่นให้ เอกวาดอร์ อย่างไม่มีปัญหา เนื่องจากเจ้าตัวถือสัญชาติเอกวาดอร์อย่างถูกต้อง และทำให้คำอุทธรณ์ของ เอฟเอฟซี ถูกปัดตกไปอีกครั้งดังกล่าว\n\nทั้งนี้ เอกวาดอร์ คว้าอันดับ 4 ในฟุตบอลโลก 2022 รอบคัดเลือกโซนอเมริกาใต้ ซึ่งเป็นอันดับสุดท้ายที่จะได้ตั๋วไปลุยเวิลด์ คัพ ที่กาตาร์อย่างอัตโนมัติ ขณะที่ ชิลี จบในอันดับ 7 และหวังว่า พวกเขาจะได้สิทธิไปลุยฟุตบอลโลกแทน หาก เอกวาดอร์ ถูกปรับแพ้ฟาวล์ในทั้ง 8 เกมที่ส่ง กาสตีโย ลงสนาม.\n\nภาพ REUTERS",
    "แช่บ \"คิมเบอร์ลี่-ณิชา-แอนชิลี\" ปะทะจัดหนักในหนัง \"มะลิ Beautiful Fighter\"": "\"มะลิ\" ( Beautiful Fighter ) โปรเจกต์งานภาพยนตร์เรื่องล่าสุดจากค่ายหนังคุณภาพ M39(เอ็ม เทอร์ตี้ไนน์ ) ภายใต้การบริหารงานโดย \"คุณปัญชลีย์ นิธิจิระโรจน์\" ผู้อำนวยการสร้างหญิงแกร่งแห่งวงการภาพยนตร์ พร้อมเดินหน้าสร้างสรรค์ผลงานอย่างต่อเนื่อง ล่าสุดผนึกกำลังกับ บริษัท Varcale Capital Management Ltd. โดย คุณเดวิด คอดทาเรลลี่ CEO บริษัทสร้างภาพยนตร์จากสหราชอาณาจักร (United Kingdom) ที่ร่วมทุนสร้างภาพยนตร์คุณภาพแห่งปีเรื่องล่าสุด\n\nโดยไม่นานมานี้เพิ่งมีพิธีบวงสรวงเปิดกล้องภาพยนตร์ \"มะลิ\"( Beautiful Fighter ) กันไป ณ ลานพิธีโรงภาพยนตร์เมเจอร์ รัชโยธิน ซึ่งเป็นผลงานการกำกับของ \"ต้อม ปิยะพันธุ์ ชูเพ็ชร์\" นำทีมนักแสดงโดย \"คิมเบอร์ลี แอน โวลเทมัส , ณิชา ณัฏฐณิชา ดังวัธนาวณิชย์ , แอนชิลี สก๊อต-เคมมิส 2 นางเอก 1 นางงามกับการแสดงครั้งแรกบนจอภาพยนตร์ ร่วมด้วย เท่ง เถิดเทิง และ ต๊อก ศุภกรณ์ กิจสุวรรณ นักแสดงที่มากไปด้วยฝีมือที่จะมาร่วมถ่ายทอดเรื่องราวของภาพยนตร์ มะลิ ( Beautiful Fighter )\n\nเรื่องราวของสาวไทยหัวใจแกร่ง..จากประวัติศาสตร์ที่ผ่านมา ยังไม่เคยมีนักชกหญิงไทยคนไหนก้าวไปคว้าเหรียญทองโอลิมปิกในกีฬามวยได้เลย ใครจะเป็นคนแรก ? \"มะลิ\" เด็กหญิงที่ต้องกำพร้าทั้งพ่อและแม่ไปในคราวเดียวกันจากอุบัติเหตุ ทำให้เธอต้องไปอาศัยอยู่กับ \"ลุงมังกร\" เพื่อนสนิทของพ่อที่เป็นเจ้าของค่ายมวยมังกรทอง มะลิได้เจอกับ \"เจน\" ลูกสาวคนเดียวของลุงมังกรนักมวยหญิงดาวรุ่งของค่าย เมื่อถูกคนอื่นรังแก นี่คือจุดเปลี่ยนที่ทำให้ลุงมังกรชักชวนมะลิเรียนรู้วิชามวยอย่างจริงจังเพื่อใช้ป้องกันตัวให้ถูกวิธี\n\n\"มะลิ\" เรียนรู้วิชามวยไทยจากครูมวยในค่ายได้อย่างรวดเร็ว โดยมี \"ลุงพนม\" พ่อครัวประจำค่ายที่มีอดีตลึกลับคอยให้ความช่วยเหลือ มะลิเริ่มขึ้นเวทีชกครั้งแรก นับจากนั้นมันคือเส้นทางใหม่ที่ทำให้เธอได้ก้าวเดินในเส้นทางนี้ หลังจากนั้นทั้งมะลิและเจนก็ตระเวนเดินทางไปแข่งขันทั่วประเทศเพื่อเก็บเกี่ยวประสบการณ์ ทั้งคู่จะพบเจออะไรบ้าง ทุกข์ สุข แพ้ ชนะ ความผิดหวัง ความสำเร็จ ใครจะเป็นนักมวยหญิงไทยคนแรกที่ก้าวขึ้นไปสู่จุดสูงสุดในการแข่งขันโอลิมปิก ต้องติดตามใน… มะะลิ ( Beautiful Fighter ) อีกผลงานคุณภาพที่ M39 เดินหน้าสร้างสรรค์ภาพยนตร์ดีๆ เพื่อวงการหนังไทย",
    "กรมเจรจาฯ ชี้เป้าใช้เอฟทีเอ เจาะชิลี-เปรู แนะส่งออกหุ่นยนต์ การแพทย์ รถอีวี": "นางอรมน ทรัพย์ทวีธรรม อธิบดีกรมเจรจาการค้าระหว่างประเทศ เปิดเผยว่า เมื่อวันที่ 18 สิงหาคม ที่ผ่านมา กรมได้จัดงานสัมมนาออนไลน์ เรื่อง “FTA ไทย-ชิลี และไทย-เปรู : โอกาสสู่ตลาดอเมริกาใต้” โดยได้รับเกียรติจากเอกอัครราชทูตสาธารณรัฐเปรูประจำประเทศไทย อุปทูตรักษาการเอกอัครราชทูตสาธารณรัฐชิลีประจำประเทศไทย และวิทยากรผู้เชี่ยวชาญจากภาครัฐและเอกชน ร่วมถ่ายทอดความรู้เกี่ยวกับการค้าการลงทุนของเปรูและชิลี โอกาส ความท้าทาย และข้อเสนอแนะในการทำการค้ากับประเทศในภูมิภาคอเมริกาใต้\n\nนางสาวจณัญญา บัณฑุกุล ผู้อำนวยการสำนักอเมริกา แปซิฟิกและองค์การระหว่างประเทศ ให้ข้อมูลว่า ภูมิภาคอเมริกาใต้ มีทรัพยากรธรรมชาติอุดมสมบูรณ์ มีแหล่งน้ำมันและก๊าซธรรมชาติ และมีจำนวนประชากรราว 700 ล้านคน หรือประมาณ 10% ของประชากรโลก โดยในช่วงครึ่งปีแรก (ม.ค.-มิ.ย.2565) การค้ารวมของไทยกับภูมิภาคอเมริกาใต้ มีมูลค่า 8,166.70 ล้านเหรียญสหรัฐ (2.77%) เมื่อเทียบกับการค้าของไทยกับโลก\n\nนอกจากนี้ ยังได้จัดทำความตกลงการค้าเสรี (FTA) ไทย-ชิลี และความตกลงว่าด้วยการเป็นหุ้นส่วนทางเศรษฐกิจที่ใกล้ชิดยิ่งขึ้น ไทย-เปรู โดยในช่วงเดือน ม.ค.-มี.ค.2565 มีสัดส่วนการใช้สิทธิประโยชน์ทางภาษีจากความตกลงทั้งสองสูงเป็นอันดับต้นๆ เมื่อเทียบกับ FTA กรอบอื่นๆ ของไทย\n\nนางสาวเซซิเลีย ซูนิลดา กาลาเรตา บาซาน เอกอัครราชทูตสาธารณรัฐเปรูประจำประเทศไทย เพิ่มเติมว่า เปรูเป็นประเทศที่มีเศรษฐกิจเติบโตเร็วที่สุดในลาตินอเมริกา และปัจจุบันมีความตกลงทางการค้าเสรีมากถึง 22 ฉบับ ครอบคลุม 58 ตลาดทั่วโลก สำหรับไทยเป็นประเทศคู่ค้าลำดับที่ 2 ของเปรู ในภูมิภาคเอเชียตะวันออกเฉียงใต้ นอกจากนี้ ผู้ประกอบการเปรูสนใจไทยในอุตสาหกรรมด้านอาหาร ประมง เครื่องสำอาง ยา และชิ้นส่วนยานยนต์ สำหรับผู้ประกอบการไทยสนใจเปรูในอุตสาหกรรมการผลิตอาหารที่มีโภชนาการสูงรายใหญ่ของโลก อาทิ ควินัว และเมล็ดเจีย\n\nนายเฟอร์นันโด เบร์กุนโญ อุปทูตรักษาการเอกอัครราชทูตสาธารณรัฐชิลีประจำประเทศไทย และนายบรูโน โรเวโต้ รักษาการแทนหัวหน้าสำนักส่งเสริมการส่งออกของชิลี ให้ข้อมูลว่า ไตรมาสแรกของปีนี้ ชิลีมีมูลค่าการส่งออกเพิ่มขึ้น โดยเอเชียเป็นตลาดส่งออกหลัก คิดเป็นสัดส่วนกว่า 50% ของการส่งออกทั้งหมด และเห็นว่าไทยเป็นฐานการผลิตชิ้นส่วนอิเล็กทรอนิกส์ที่สำคัญในภูมิภาค ซึ่งใช้ในอุตสาหกรรมการผลิตหุ่นยนต์ เครื่องมือทางการแพทย์ และรถยนต์ EV ทั้งนี้ FTA ไทย-ชิลี มีส่วนสำคัญต่อการค้าระหว่างทั้งสองประเทศ ทั้งด้านการค้าสินค้าที่มีสินค้ากว่า 7,000 รายการ ลดภาษีเป็น 0 และด้านการค้าบริการที่ผู้ประกอบการไทยสามารถเข้าไปลงทุนในชิลีได้ 100%\n\nนางสาวรัตนาภรณ์ สิงห์ศักดา ผู้อำนวยการสำนักงานส่งเสริมการค้าในต่างประเทศ ณ กรุงซันติอาโก เสริมว่า ชิลีเป็นหนึ่งในประเทศที่ทำ FTA เป็นจำนวนมาก จึงเป็นประโยชน์กับผู้ประกอบการที่สามารถเลือกใช้สิทธิประโยชน์จาก FTA นอกจากนี้ ชิลีมีแนวโน้มความต้องการสินค้าออนไลน์ สินค้าอาหารจัดเลี้ยง และสินค้าเพื่อสุขภาพมากขึ้น พร้อมเปิดกว้างให้นักลงทุนเข้าไปลงทุนอุตสาหกรรมแปรรูปอาหาร ไร่ไวน์ การท่องเที่ยว เหมืองแร่ และพลังงานทดแทน ดังนั้น ผู้ประกอบการที่ต้องการเข้าไปลงทุนในชิลี ควรศึกษาและพิจารณาความต้องการและพฤติกรรมผู้บริโภคอย่างรอบด้าน และปัจจัยด้านการขนส่งและโลจิสติกส์ รวมทั้งการใช้ภาษาสเปนเป็นภาษาราชการ\n\nดร.จักรกรินทร์ ศรีมูล ผู้อำนวยการศูนย์ศึกษาการค้าอาเซียนและละตินอเมริกา มหาวิทยาลัยหอการค้าไทย ได้แนะนำว่า ผู้ประกอบการควรเตรียมตัวให้พร้อมก่อนไปลงทุนในอเมริกาใต้ โดยจะต้องศึกษาข้อมูลประเทศที่ต้องการไปเจาะตลาดให้รอบด้าน อาทิ ภาษา นโยบายการค้า การลงทุน ภาวะเศรษฐกิจ ความตกลงการค้าเสรี และภาวะเงินเฟ้อ โดยที่สำคัญผู้ประกอบการจะต้องมีความกล้าในการแสวงหาตลาดใหม่ๆ ในภูมิภาคอเมริกาใต้ ซึ่งประเทศที่น่าสนใจ คือ บราซิล ซึ่งเป็นตลาดที่สำคัญอันดับหนึ่งของไทย และโคลอมเบียเป็นตลาดใหม่ที่ผู้ประกอบการควรให้ความสนใจเช่นกัน",
    "\"แอนชิลี\" เอาอยู่ทุกโลเคชั่น ถ่ายกับฉากสังกะสี ยังปัง! โฟกัสที่รูปร่าง อย่างแซ่บ": "ทำเอาบรรดาแฟนนางงามกรี๊ดกร๊าดกันน่าดูเลย สำหรับภาพถ่ายเซ็ตล่าสุด ที่ถูกแชร์ผ่านอินสตาแกรม @annscottkemmis ของนางงามซุปตาร์ แอนชิลี สก๊อต-เคมมิส เจ้าของมงกุฎมิสยูนิเวิร์สไทยแลนด์ 2564\n\nที่เป็นแบบนี้ก็เพราะภาพถ่ายเซ็ตดังกล่าว เป็นการปรากฎตัวในลุคสุดปัง! ตั้งแต่ศีรษะจรดปลายเท้า โดยท่อนบน แอนชิลี ได้เลือกสวมเป็นเสื้อเว้าบน-เว้าล่าง อวดความบางของรอบเอวที่ดูกระชับขึ้นอย่างเห็นได้ชัด ขณะที่ท่อนล่างก็เป็นกางเกงยีนส์เข้ารูปเน้นเรียวขาคู่งาม\n\nนอกจากนั้นแล้วในส่วนของท่าโพส แม้โลเคชั่นที่ฉากหลังจะเป็นสังกะสีและเศษใบไม้ใบหญ้า แต่ด้วยอินเนอร์ทางสายตา ความมั่นใจ และสไตล์ ก็ทำให้ภาพที่ออกมาดู สวย เท่ เซ็กซี่ ลงตัวอย่างที่สุด\n\nซึ่งแน่นอนว่านอกจากจะมีแฟนๆ เข้ากดไลก์กดถูกใจให้กับลุคนี้ของนางงามคนโปรดอย่างล้นหลามแล้ว หลายคนยังบอกเป็นเสียงเดียวกันด้วยว่า เป็นการถ่ายภาพกับสังกะสีที่ดูแพงเกินต้านจริงๆ",
    "เปิดงานอาร์ตสุดเจ๋ง จากศิลปินชาวชิลี พับกระดาษเป็นรูปสัตว์ต่าง ๆ": "ศิลปินชาวชิลี เผยงานศิลปะสุดครีเอต ด้วยการพับกระดาษเป็นรูปสัตว์ต่าง ๆ\n\nMiguel Kaiser Colivoro ศิลปินจากประเทศชิลี กับผลงานศิลปะที่ชาวเน็ตให้ความสนใจเป็นจำนวนมาก โดยนำกระดาษหลากหลายสี มาพับรวมกันให้เป็นรูปสัตว์หลากหลายสายพันธุ์ ทั้งสวยงามและความครีเอตมาเต็ม",
    "ข่าวธารน้ำแข็งถล่มในชิลี คาดเกิดจากสภาพอากาศเปลี่ยนแปลง": "วันนี้ (14 ก.ย. 65) สำนักข่าวต่างประเทศรายงานว่า ธารน้ำแข็งถล่มที่ \"อุทยานแห่งชาติเคอลัด\" (Queulat National Park) ประเทศชิลี โดยธารน้ำแข็งได้ถล่มลงไปในแม่น้ำเมื่อวันที่ 9 กันยายน 2565 ที่ผ่านมา โดยมีนักท่องเที่ยวบันทึกภาพไว้ได้โดยธารน้ำแข็งดังกล่าวมีความสูงถึง 200 เมตร คาดว่าสาเหตุที่ถล่มเกิดจากฝนตก และสภาพอากาศร้อน ซึ่งมีอุณหภูมิสูงกว่าปกติ โดยมีสาเหตุจากภาวะโลกร้อน ส่งผลให้ในภูมิภาค \"ปาตาโกเนีย\" ทางตอนใต้ของประเทศ มีอุณหภูมิพุ่งสูงผิดปกติ เกินว่า 0 องศาเซลเซียส ไปจนถึง 15 องศาเซลเซียสทั้งนี้ นายราอุล คอร์เดโร ผู้เชี่ยวชาญเกี่ยวกับการเปลี่ยนแปลงทางภูมิอากาศ เตือนว่า นอกจากธารน้ำแข็งถล่มในอุทยานแห่งชาติเคอลัด ของชิลีแล้ว ทั่วโลกอาจเกิดการถล่มของธารน้ำแข็งเพิ่มมากขึ้น ซึ่งเป็นผลมาจากการเปลี่ยนแปลงของสภาพอากาศ หรือภาวะโลกร้อนอีกด้วย",
    "อิสราเอลไม่พอใจ ผู้นำชิลียังไม่รับสาส์นตั้งเอกอัครราชทูตใหม่": "สำนักข่าวต่างประเทศรายงานจากกรุงเทลอาวีฟ ประเทศอิสราเอล เมื่อวันที่ 18 ก.ย. ว่า กระทรวงการต่างประเทศของอิสราเอลเชิญนายฆอร์เฆ การ์วาฮัล เอกอัครราชทูตชิลี เข้าพบเมื่อวันศุกร์ที่ผ่านมา เพื่อปรึกษาหารืออย่างใกล้ชิดเกี่ยวกับ “พฤติการณ์อันน่าสงสัยและไม่เคยเกิดขึ้นมาก่อน” ของรัฐบาลชิลี ซึ่งสร้างความวิตกกังวลอย่างหนักให้กับอิสราเอลว่า “จะส่งผลกระทบต่อความสัมพันธ์ระดับทวิภาคี”\n\n2/2 in which Israel's response will be made clear to the ambassador.\n\n\n\n. — Israel Foreign Ministry (@IsraelMFA) September 16, 2022\n\n\n\nท่าทีดังกล่าวของอิสราเอลเกิดขึ้น หลังกระทรวงการต่างประเทศชิลีแจ้งโดยตรงมายัง นายกิล อาร์ตซเยลี เอกอัครราชทูตอิสราเอลคนใหม่ ว่า ประธานาธิบดีบกาเบรียล บอริก ขอเลื่อนกำหนดการรับมอบอักษรสาส์นตราตั้งของเอกอัครราชทูตอิสราเอลออกไปอีกอย่างน้อย 1 เดือน เป็นเดือน ต.ค. นี้ โดยให้เหตุผลเกี่ยวกับ “การเสียชีวิตของผู้เยาว์ชาวปาเลสไตน์ที่เกิดขึ้นเมื่อไม่นานมานี้” สื่อถึงเหตุการณ์เจ้าหน้าที่ฝ่ายความมั่นคงของอิสราเอลสังหารเด็กชายชาวปาเลสไตน์วัย 17 ปี ระหว่างการปะทะที่เมืองเจนิน ในเขตเวสต์แบงก์\n\nนายกิล อาร์ตซเยลี เอกอัครราชทูตอิสราเอล สนทนากับเจ้าหน้าที่ของอิสราเอล ระหว่างร่วมพิธีทางศาสนา ที่สุเหร่า วิยา เดล มาร์ ทางตอนกลางของชิลี\n\n\n\nอย่างไรก็ดี อาร์ตซเยลี พยายามไกล่เกลี่ยสถานการณ์ตึงเครียดทางการทูตที่เกิดขึ้น ด้วยการกล่าวว่า เจ้าหน้าที่ระดับสูงของกระทรวงการต่างประเทศชิลีชิลีเข้ามาขอโทษเขาเป็นการส่วนตัวหลายครั้งแล้ว และโดยส่วนตัวเขาเชื่อมั่นว่า ทุกฝ่ายจะร่วมกันก้าวข้ามผ่านเรื่องนี้ไปได้ด้วยดี เพื่อการสร้างเสริมความสัมพันธ์ฉันมิตรระหว่างทั้งสองประเทศต่อไป\n\nChile's President refused on Thursday to accept the credentials of Israel’s new envoy to the country after Palestinian teenager killed. More details here pic.twitter.com/LBhLOY6E9U — Quds News Network (@QudsNen) September 17, 2022\n\n\n\nขณะที่ กระทรวงการต่างประเทศของปาเลสไตน์ ออกแถลงการณ์ยกย่องการตัดสินใจของผู้นำชิลี ว่าเป็น “การดำเนินการที่สอดคล้องกับกฎหมายระหว่างประเทศ และมติของคณะมนตรีความมั่นคงแห่งสหประชาชาติ ( ยูเอ็นเอสซี )”.\n\nเครดิตภาพ : REUTERS",
    "เอกวาดอร์ได้ไปต่อ! ฟีฟ่าปัดคำอุทธรณ์ชิลีกล่าวหา'กาสตีโญ'ปลอมสัญชาติ": "เอกวาดอร์ได้ไปต่อ! ฟีฟ่าปัดคำอุทธรณ์ชิลีกล่าวหา'กาสตีโญ'ปลอมสัญชาติ\n\nฟีฟ่ายังยืนยันคำตัดสินเดิมว่าดาวเตะทีมชาติเอกวาดอร์ไม่ได้มีการปลอมสัญชาติอย่างที่สมาคมฟุตบอลชิลียื่นอุทธรณ์\n\nสหพันธ์ลูกหนังนานาชาติ (ฟีฟา) ปฏิเสธคำอุทธรณ์จากสมาคมฟุตบอลชิลี ที่กล่าวหาว่า เอกวาดอร์ ส่งนักเตะที่ปลอมแปลงสัญชาติลงเล่น\n\nก่อนหน้านี้สมาคมฟุตบอลชิลีทำเรื่องร้องเรียนไปทางฟีฟ่าให้ตรวจสอบเรื่องสัญชาติของ ไบรอน กาสตีโญ ก่อนที่ทางสมาพันธ์ลูกหนังจะตัดสินให้เอกวาดอร์ได้สิทธิ์ดังกล่าวตามเดิม\n\nแต่ทางชิลียังไม่ละความพยายามและได้ยื่นอุทธรณ์อีกครั้ง โดยในคราวนี้มีการส่งหลักฐานเพิ่มเติม ซึ่ง Daily Mail เผยว่ามีทั้งเอกสารและคลิปเสียงที่ยืนยันหนักแน่นว่า กาสตีโญ เป็นชาวโคลอมเบีย และมีผู้ช่วยเหลือในการปลอมแปลงเอกสารบางอย่างเพื่อให้เขาเล่นให้เอกวดอร์ได้\n\nอย่างไรก็ตาม ฟีฟ่ายังคงตัดสินว่า สมาคมฟุตบอลเอกวาดอร์ไม่ได้ทำผิดกฎ หลังจากได้พิจารณาเอกสารจากทุกฝ่ายแล้ว จึงตัดสินใจปัดคำอุทธรณ์ของสมาคมฟุตบอลชิลี\n\nทางด้านสมาคมฟุตบอลชิลียืนยันว่าไม่เห็นด้วยกับคำตัดสินที่ออกมา และเตรียมยื่นเรื่องถึงศาลอนุญาโตตุลาการกีฬาโลก (CAS) ต่อไป",
    "\"คลิปไวรัล\" เด็กน้อยในชุดซูเปอร์แมน ขี่จักรยานวนรอบขณะผู้นำชิลีแถลงข่าว": "กลายเป็น ไวรัลในชิลีและโลกออนไลน์ ระหว่างที่ ประธานาธิบดีกาเบรียล บอริก แห่งชิลี กำลังยืนกล่าวสุนทรพจน์เรื่องสำคัญเมื่อวันที่ 4 ก. ย. เรียกร้องให้ชาวชิลีลงมติรับรองรัฐธรรมนูญใหม่ฉบับก้าวหน้า ที่มีการแก้ไขในหลายมาตรา รวมถึงเพิ่มความเสมอภาคทางเพศสภาพ ปกป้องสภาพแวดล้อม และรับรองชนพื้นเมืองเป็นครั้งแรก โดยการแถลงครั้งนี้มีการถ่ายทอดสดทั่วประเทศ แต่โฟกัสชาวเน็ตกลับไปอยู่ที่ เด็กชายคนหนึ่งแต่งชุดคล้ายกับซูเปอร์แมน สีน้ำเงินแดง ขี่จักรยานวนไปรอบ ๆ โพเดียมประธานาธิบดีอย่างไม่รู้เหนือรู้ใต้ จังหวะหนึ่งที่หลายคนอดหัวเราะไม่ได้ เมื่อเด็กชายหยุดมองประธานาธิบดีอย่างสนใจชั่วขณะ ก่อนขี่เล่นต่อไป\n\nมีรายงานว่า เด็กชายในชุดซูเปอร์ฮีโร ชื่อ อีนาซีโอ อายุ 4 ขวบ เป็นเด็กในความอุปการะของมารดาประธานาธิบดีโบริค ทีมงานด้านหลังซึ่งมีคนในครอบครัวของผู้นำชิลีรวมอยู่ด้วย พยายามบอกให้เด็กน้อยหยุดขี่จักรยาน ขณะที่ผู้นำชิลีเริ่มตอบคำถามผู้สื่อข่าว แต่หยุดไม่ได้นาน ก็ขี่จักรยานต่อ ก่อนจะยอมหยุดจริง ๆ ในที่สุด\n\nสำหรับการลงมติ ปรากฎว่า ชาวชิลี 7.9 ล้าน ลงมติไม่รับร่างรัฐธรรมนูญ ขณะมีเสียงสนับสนุนเพียง 4.9 ล้าน ถือเป็นลางไม่ดีนักต่อโบริค ผู้นำวัยเพียง 36 ปี ที่ชนะเลือกตั้งและเข้ามารับตำแหน่งเมื่อเดือนมีนาคม โดยชูนโยบายหลักคือปฏิรูปเศรษฐกิจและสังคม ที่ต่อมาถูกวิจารณ์ว่าทำให้เงินเฟ้อพุ่งสูงและเศรษฐกิจตกอยู่ในภาวะไม่แน่นอน\n\n\n\n\n\nติดตาม คมชัดลึก ที่นี่\n\nเพิ่มเพื่อน Line: https://lin.ee/qw9UHd2\n\nFacebook : https://www.facebook.com/komchadluek/\n\n\"คมชัดลึก ลูกทุ่ง Awards 2565\" ใครคือ 6 Candidate กับ 8 สาขา Popular Vote ได้ที่นี่ (https://awards.komchadluek.net/#)",
    "ยักษ์สะเทือน! Shopee ปิดกิจการในอาร์เจนตินา ปลดพนักงานออกอีกในชิลี โคลัมเบีย และเม็กซิโก": "บริษัท Sea Ltd. เจ้าของแพลตฟอร์มร้านค้าออนไลน์ยักษ์ใหญ่ Shopee ที่เรารู้จักกันดี เพิ่งประกาศลดพนักงานลงในประเทศชิลี โคลัมเบีย เม็กซิโก และที่หนักสุด ๆ เลยก็คือในประเทศอาร์เจนตินาที่ถึงกับต้องปิดกิจการไปเลยทั้งหมดครับ ถือว่าดูสถานการณ์ไม่ดีมาก ๆ สำหรับยักษ์ใหญ่ชอปปิ้งออนไลน์ในตอนนี้\n\nโดยผู้บริหารของ Shopee ได้ให้เหตุผลว่าขณะนี้มีปัญหาทางภาคเศรษฐกิจที่น่าเป็นห่วงอย่างมาก บริษัทจึงจำเป็นต้องโฟกัสอยู่กับการให้บริการในบางโซนเท่านั้น ซึ่งรวมไปถึงประเทศชิลี โคลัมเบีย และเม็กซิโกเนี่ยแหละ\n\nอย่างไรก็ตาม Shopee จะยังจะคงเปิดทำการอยู่ในประเทศชิลี โคลัมเบีย และเม็กซิโกนะ แต่จะมีการปลดพนักงานออกเป็นจำนวนมาก ส่วนประเทศในแถบอเมริกาใต้อย่าง Brazil จะไม่ได้รับผลกระทบอะไรจากการประกาศครั้งนี้เนื่องจากยังคงมีฐานลูกค้าที่หนาแน่นอยู่เหมือนเดิม\n\nหากมาดูสถานะของบริษัท Sea จะพบว่าในเดือนตุลาคมของปี 2021 บริษัทมีมูลค่าสูงถึง 200,000 ล้านดอลลาร์ จากการเติบโตในส่วนของธุรกิจเกมและ e-commerce แต่หลังจากนั้นมูลค่าบริษัทก็ลดลงเรื่อย ๆ จนปัจจุบันเหลือเพียง 27,000 ล้านดอลลาร์เท่านั้น ผู้บริหารเค้าเลยมีเป้าหมายในการเน้นเพิ่มยอดกำไรในโซนเอเชียตะวันออกเฉียงใต้ให้มากขึ้นภายในปี 2023 ครับ\n\nก่อนหน้านี้ช่วงเดือนมีนาคม Shopee ก็เคยมีข่าวปิดตัวลงไปแล้วในเขตอินเดีย และฝรั่งเศส จากนั้นในเดือนมิถุนายนก็ประกาศปลดพนักงานแผนก Shopee Food ลงในทั้งโซนละตินอเมริกาและเอเชียตะวันออกเฉียงใต้ ซึ่งรวมถึงประเทศไทยที่เมื่อไม่นานมานี้ก็มีข่าวปลดพนักงานออกไปจำนวนมากด้วย\n\nนอกจากนี้ภาคส่วนธุรกิจถ่ายทอดสดวงการเกมและโปรเจกต์อื่น ๆ ก็มีข่าวว่าถูกยุบหรือลดพนักงานลงด้วยเช่นกัน\n\nที่มา : reuters",
    "“แอนชิลี” โชว์เอวยั่วๆ กับกางเกงยีนเอวต่ำแบบสับ": "“แอนชิลี” โชว์เอวยั่วๆ กับกางเกงยีนเอวต่ำแบบสับ\n\nเรียกได้ว่าเป็นเจ้าของวลีสุดฮิต Real Size Beauty ที่โด่งดังกันเลยทีเดียวสำหรับ “แอน แอนชิลี สก๊อต-เคมมิส” นางงามสาวลูกครึ่ง ไทย-ออสเตรีย ที่ได้ครองตำแหน่งมิสยูนิเวิร์สไทยแลนด์ 2022 ไปเมื่อก่อนหน้านี้\n\nอ่านข่าวต่อ : อ่านแล้วน้ำตาคลอ! “แอนชิลี” เปิดใจบอก “แม่ปุ้ย” ก่อนโบกมือลามงกุฎ\n\n​​​​​​\n\nและล่าสุดอินสตาแกรมก็ต้องสั่นสะเทือนกับสาว “แอนชิลี” เมื่อเธอได้ลงรูปชุดกางเกงยีนเอวต่ำและเสื้อครอปตัวจิ๋วอวดเนินอกและหุ่นเพรียวจึ้งนาฬิกาทราย แบบสับมากเฟิร์มสุดๆ โดย “แอนชิลี”ก็ได้เขียนแคปชั่นใต้รูปภาพว่า “Sunday morning shenanigans #RealSizeBeauty”\n\nทำเอาเหล่าแฟนคลับพากันเข้ามากดไลค์และคอมเมนต์ชมหุ่นสุดเฟิร์มกันอย่างล้นหลาม",
    "Media Alert วิเคราะห์ปรากฏการณ์ แอนชิลี Real Size Beauty ผู้ทลายกรอบความงาม หรือ ทำลายมาตรฐานนางงาม ?": "เมื่อปีที่แล้ว แอนชิลี สก๊อตเคมมิส ผู้เข้าประกวด Miss Universe Thailand 2021 ได้สร้างปรากฏการณ์ให้วงการนางงาม ด้วยรูปลักษณ์ที่อวบเกินมาตรฐานนางงาม และนำเสนอแนวคิด Real Size Beauty ในกิจกรรมการประกวด พร้อมกับวลีเด็ด“ฉันมายืนตรงนี้เพื่อเป็นตัวแทนทุกคนที่เคยรู้สึกไม่เข้าพวก รู้สึกถูกตัดสินและรู้สึกเจ็บปวด เพราะเราแตกต่างจากมาตรฐานของสังคม วันนี้ฉันอยู่นี่ เพื่อส่งเสียงให้คุณ โดยเฉพาะเด็กสาว ๆ ให้ได้ชื่นชมรูปร่าง และความเป็นตัวของตัวเอง ฉันได้ยินคุณ ฉันอยู่ตรงนี้เพื่อคุณ”สร้างความน่าสนใจให้กับวงการนางาม และที่สุดแอนชิลีสามารถคว้ามงกุฎมาครอง จนเป็นที่พูดถึงอย่างกว้างขวางทั้งทางสื่อและสื่อสังคมออนไลน์แนวคิด Real Size Beauty ที่แอนชิลีนำเสนอ คือ ให้ผู้หญิงมีความมั่นใจและภูมิใจในรูปร่างของตัวเอง โดยไม่จำเป็นต้องผอมเพรียวตามค่านิยมหรือบรรทัดฐานการประกวดที่เป็น Beauty Standard ดั้งเดิม แอนชิลี ใช้พื้นที่เวทีการประกวดสร้างแรงกระเพื่อม “มาตรฐานความสวยที่หลากหลาย” เป็นการเปิดประเด็นทางสังคมให้ยอมรับความแตกต่างในรูปร่าง เพื่อทุกคนมีตัวตนในสังคมอย่างเท่าเทียมกัน ทั้งเข้าใจและภูมิใจในตนเอง จากกระแสนี้จึงทำให้คำว่า “แอนชิลี” และ “Real Size Beauty” ถูกกล่าวถึงและติดคำค้นใน Google Trends ทั้งเป็น # (แฮชแท็ก) ยอดนิยมในทวิตเตอร์ประเทศไทย ในช่วงเวลานั้นMedia Alert กองทุนพัฒนาสื่อปลอดภัยและสร้างสรรค์ ได้ทำการศึกษาและวิเคราะห์ความรู้สึกในการสื่อสารออนไลน์เกี่ยวกับ “แอนชิลี” และ “Real Size Beauty” พบว่า จากตัวอย่างข้อความในทวิตเตอร์คนทั่วไปจำนวน 100 ข้อความ ส่วนใหญ่คือ จำนวน 87 ข้อความ เห็นด้วยกับแนวคิด Real Size Beauty ชื่นชมการนำเสนอและการแสดงออกของแอนชิลี ทั้งเรื่องการตอบคำถาม หน้าตาที่มีความสวยงามในแบบสากล คำพูดที่สร้างพลังบวกและแรงบันดาลใจให้กับผู้หญิง ทั้งมีการโต้กลับบุคคลที่โจมตีแอนชิลีเกี่ยวกับประเด็นนี้ อาจารย์เคท ครั้งพิบูลย์ อาจารย์ประจำคณะสังคมสงเคราะห์ มหาวิทยาลัยธรรมศาสตร์ ผู้ร่วมก่อตั้งเครือข่ายเพื่อนกะเทยเพื่อสิทธิมนุษยชน (TGA) นักสังคมสงเคราะห์ นักวิชาการ ผู้ขับเคลื่อนประเด็นความหลากหลายในสังคม วิเคราะห์ว่าปรากฏการณ์ Real Size Beauty ของแอนชิลี สะท้อนให้เห็นถึงความคาดหวังของกลุ่มคนสองกลุ่ม โดยกลุ่มแรกมองว่าเวทีประกวดนางงามเป็นสิ่งที่ไม่ควรมีอยู่ ซึ่งเป็นอิทธิพลทางความคิดจากทฤษฎีสตรีนิยม และกลุ่มที่สอง คือคนที่ยังคงให้ความสนใจการประกวดนางงาม หากแต่เป็นการยอมรับสถานะการมีอยู่ของเวทีการประกวดที่เชื่อมโยงกับมิติทางสังคมมากขึ้น ไม่ใช่เพียงแค่เป็นการประกวดในเรื่องความงามของเรือนร่าง หากต้องเป็นพื้นที่ที่ผู้เข้าประกวดได้แสดงความคิดเห็นเรื่องสังคม เศรษฐกิจ การเมือง ดังจะเห็นจากช่วงการตอบคำถามและนี่จึงเป็นเหตุผลที่ทำให้ตลอดระยะเวลาการประกวดมิสยูนิเวิร์สไทยแลนด์ 2021 แอนชิลีสามารถเรียกกระแสความสนใจจากสังคม โดยเฉพาะยุคสมัยปัจจุบันที่คนเห็นคุณค่าในเรื่องความแตกต่างหลากหลาย บวกกับการตระหนักว่าการเหยียดรูปลักษณ์คนอื่นด้วยคำพูดที่ไม่ได้กลั่นกรอง (Body Shaming) เป็นสิ่งที่ไม่ควรกระทำ ดังนั้น แอนชิลีจึงได้รับการยอมรับในฐานะผู้ทลายกรอบความงามที่เป็นมาตรฐานสังคม สู่ความงามที่แท้จริง แต่ขณะเดียวกันก็มีการต่อต้านแอนชิลีว่าเป็นผู้ทลายคุณค่าความสวยตามแบบมาตรฐานของเวทีประกวดนางงามนอกจากนี้ การแสดงออกทางความคิดที่แตกต่างกันต่อปรากฏการณ์แอนชิลี ยังสะท้อนความเข้าใจ “Real Size Beauty” ของคนในสังคม ซึ่งอาจารย์เคทได้วิเคราะห์ว่า สังคมมีการขยายกรอบความคิดเรื่องความสวยที่กว้างมากขึ้น แต่ในขณะเดียวกันก็ต้องย้อนกลับมาคิดว่า คนในสังคมมีความเข้าใจสังคมพหุวัฒนธรรมมากน้อยแค่ไหนที่ผ่านมาสังคมไทยมีความเป็นเอกวัฒนธรรมสูง ในลักษณะความเชื่อแบบภาพแทน (Represent) เช่น ภาพแทนความเป็นหญิง/ชาย ควรเป็นอย่างไร หรืออย่างไรคือความสวย/ความไม่สวย ซึ่งในความเป็นจริง สังคมดำรงไปด้วยคนที่แตกต่างหลากหลาย ทั้งรูปร่าง หน้าตา ศาสนา ชาติพันธุ์ การสร้างการยอมรับความแตกต่างเหล่านี้ เป็นอีกหนึ่งความท้าทายที่สังคมไทยกำลังเผชิญ เพราะเมื่อใดที่ฐานความคิดการเคารพในความหลากหลายไม่เกิดขึ้น ยากที่จะทำให้คนในสังคมเข้าใจ ความไม่เข้าใจนำมาซึ่งการปฏิเสธ การไม่ยอมรับสำหรับบทบาทหน้าที่สื่อต่อประเด็น Real Size Beauty นั้น อาจารย์เคท แบ่งสื่อออกเป็นสองลักษณะ คือ แบบแรก สื่อโฆษณาชวนเชื่อ (Propaganda) ที่ผลิตซ้ำความคิดเรื่องความสวยงามตามกรอบของสังคม ผ่านสินค้าและผลิตภัณฑ์ต่าง ๆ เช่น ผลิตภัณฑ์ลดน้ำหนักผู้หญิง ผู้หญิงที่ใช้ผลิตภัณฑ์นี้เพื่ออยากให้รูปร่างของตัวเองเป็นไปตามที่สังคมคาดหวังอยากให้เป็น ดังนั้นจึงยังคงเห็นสื่อลักษณะนี้ปรากฏเป็นจำนวนมากแบบที่สอง คือ สื่อความรู้ จากเดิมไม่ค่อยปรากฏ เพราะสื่อช่องทางหลักมีน้อย แต่หลังจากที่มีโซเชียลมีเดีย ทำให้คนมีพื้นที่หรือช่องทางในการสื่อสารเรื่องของตัวเองมากขึ้น โซเชียลมีเดียยังเป็นเครื่องมือในการขับเคลื่อนประเด็นทางสังคม และนำไปสู่การเปลี่ยนแปลงบางเรื่องได้ อย่างไรก็ตาม สื่อและการสื่อสารทางโซเชียลมีเดียต้องระมัดระวังในการเลือกใช้คำหรือการพาดหัว เมื่อกล่าวถึงอัตลักษณ์ของบุคคล เพราะการใช้คำเป็นเรื่องความละเอียดอ่อน โดยเฉพาะการสื่อสารเชิงล้อเลียน เสียดสี อาจเกิดการวิพากษ์วิจารณ์ หรือถูกตั้งคำถามกลับจากบุคคลอื่นได้เช่นกันสำหรับข้อเสนอแนะต่อการทำหน้าที่ของหน่วยงานภาครัฐ อาจารย์เคทยกตัวอย่างประเทศนิวซีแลนด์ที่มีคู่มือและข้อกำหนดการใช้คำสำหรับนักการเมือง รวมทั้งข้าราชการหรือบุคลากรภาครัฐ ในการใช้คำที่ถูกต้องและเหมาะสมกับกลุ่มคนต่าง ๆ สะท้อนให้เห็นถึงความใส่ใจ ความละเอียดอ่อน และความไม่ปล่อยให้คนจมอยู่กับความไม่รู้ ซึ่งในปัจจุบันเริ่มปรากฏให้เห็นมากขึ้นในสังคมไทย เช่น การจัดทำคู่มือ เพื่อให้สื่อและสังคมไทยมีความเข้าใจในเรื่องความหลากหลาย และหลุดพ้นจากการผลิตซ้ำความคิดและการใช้คำในรูปแบบเดิมนอกจากนี้ อาจารย์เคท ยังได้แสดงความคิดเห็นเกี่ยวกับการประกวดนางงามว่า ปัจจุบันคนในสังคมรู้สึกว่าความสวยของนางงามที่เข้าประกวดไม่ได้เป็นภาพแทนถึงประเทศนั้น ๆ และเริ่มตั้งคำถามถึงประโยชน์ของการประกวดนางงาม และถ้าเวทีการประกวดนั้นแฝงไว้ซึ่งการโฆษณาต่าง ๆ ยิ่งทำให้ดึงดูดความสนใจของคนได้น้อยลง คนดูรู้สึกเบื่อ เลิกติดตาม ประกอบกับสังคมไทยมีความตระหนักรู้เรื่องความแตกต่างหลากหลายมากขึ้น โดยจะเห็นว่ามีการถกประเด็นคุณค่าความงาม ที่ไม่ใช่เพียงการตัดสินนางงามจากรูปลักษณ์ภายนอกเท่านั้น แต่สนใจว่าผู้เข้าประกวดส่งสารอะไร หรือพูดอะไรในประเด็นทางสังคมได้บ้างการจัดประกวดนางงามกำลังถูกท้าทายจากสังคมว่า จะสามารถดึงชุดความคิดเรื่องของความหลากหลาย มาเป็นคุณค่าหลักของการประกวดได้หรือไม่",
    "รวมความจึ้งแอนชิลีเฉิดฉายบนรันเวย์แฟชั่น สับขาให้ทุกแบรนด์ยั่วๆ": "ต้องบอกเลยว่าเธอไม่เคยหยุดพัฒนาตัวเองเลยจริงๆ สำหรับสาวนางงามสาว แอนชิลี สก๊อต เคมมิส มิสยูนิเวิร์สไทยแลนด์ ปี 2021 เจ้าของแคมเปญ #RealSizeBeauty ที่ตอนนี้ได้กลับมาเฉิดฉายบนรันเวย์แฟชั่นอีกครั้ง\n\nโดยล่าสุด แอนชิลี ได้เป็นส่วนหนึ่งในงานแฟชั่นโชว์สุดยิ่งใหญ่อย่าง BIFW 2022 (Bangkok International Fashion Week 2022) ที่จัดขึ้นในระหว่างวันที่ 21 - 25 กันยายน 2565 ณ สยามพารากอน สยามเซ็นเตอร์ และ สยามดิสคัฟเวอรี่ กับการเดินแบบให้กับแบรนด์ ASAVA, TandT, Poem, vvonsugunnasil, Kloset\n\nและแน่นอนว่าแต่ละชุดแต่ละแบรนด์ก็มีความสวยเก๋มีกิมมิคที่แตกต่างกันออกไป ซึ่งสาวแอนก็สามารถถ่ายทอดชุดนั้นออกมาได้อย่างดีเยี่ยม จะเป็นยังไงวันนี้ teenee.com ได้รวบรวมมาให้แล้วลองไปชมกันค่ะ",
    "เอกวาดอร์ ยังได้ไปบอลโลก ชิลี อุทธรณ์กรณี กาสติลโญ่  ไม่ผ่าน": "จากกรณีที่สมาคมฟุตบอลชิลี ได้มีการยื่นอุทรณ์ไปยังฟีฟ่าอีกครั้งเมื่อต้นสัปดาห์ที่ผ่านมา กับการที่ ไบรอน กาสติลโญ่ แนวรับวัย 23 ปีทีมชาติเอกวาดอร์ทีมอันดับ 4 โซนอเมริกาใต้ ที่ได้โควตาไปเล่นฟุตบอลโลก 2022 รอบสุดท้าย มีหลักฐานเป็นเอกสารและคลิปเสียงเป็นผู้อพยพผิดกฎหมาย ซึ่งไม่ใช่ชาวเอกวาดอร์โดยกำเนิด แต่เป็นชาวโคลอมเบีย ที่เกิดที่เมืองตูมาโก ในปี 1995 พร้อมกับมีการปลอมแปลงสูติบัตร เป็นชาวเมือง เจเนรัล วิลามิล ประเทศเอกวาดอร์ ที่เกิดในปี 1998\n\nเอกวาดอร์ เสี่ยงถูกตัดจากบอลโลก 2022 หลังพบหลักฐานเสียงมัด กาสติลโญ่\n\nเอกวาดอร์ ยังได้ไปบอลโลก 2022 หลังฟีฟ่าปัดคำร้องชิลี\n\nฟีฟ่า ส่อตัด 1 ทีมพ้นบอลโลก 2022 หลังนำแข้งชาติอื่นร่วมเล่น\n\nล่าสุดทางฟีฟ่า ยังคงให้ทีมชาติเอกวาดอร์ ไปฟุตบอลโลกตามเดิม โดยฟีฟ่า โดยได้เผยแถลงการณ์ว่า จากการวิเคราะห์สิ่งที่ทุกฝ่ายส่งมาและหลังการไต่สวน, คณะกรรมการพิจารณาอุทธรณ์ยืนยันตามการตัดสินของคณะกรรมการด้านระเบียบวินัย ที่จะยุติการพิจารณาคดีต่อสมาคมฟุตบอลเอกวาดอร์\"\n\n\"จากสิ่งที่อยู่ในเอกสารที่ยื่นมา, รวมถึงการพิจารณาในสิ่งอื่น, เห็นว่านักเตะถูกพิจารณาเป็นผู้ถือสัญชาติเอกวาดอร์ถาวร ตามมาตรา 5 ย่อหน้า 1 ของระเบียบวินัยฟีฟ่า\"\n\nทั้งนี้ทาง ฟีฟ่า ยังคงยืนยันให้ ชิลี มีโอกาสอุทธรณ์ต่อได้อีกด้วยการยื่นเรื่องถึงศาลกีฬาโลก ดำเนินการพิจารณาและเรื่องนี้ได้ภายในเวลา 9 สัปดาห์ ก่อนถึงฟุตบอลโลก หาก ชิลี ยังต้องการที่จะได้ไปเล่นฟุตบอลโลก 2022 ที่ประเทศกาตาร์\n\n\n\nอัปเดตข่าวล่าสุดก่อนใคร Add friend ได้ที่ @PPTVOnline",
    "‘ความฝันของทวีป’! l‘ชิลี’จับมือ 3 ชาติจัดบอลโลก": "อเลฮานโดร โดมิงเกซ ประธานสมาพันธ์ฟุตบอลแห่งอเมริกาใต้ หรือ คอนเมโบล เปิดเผยว่าการเป็นเจ้าภาพฟุตบอลโลก 2030 นั่นคือ “ความฝันของทวีป” เนื่องจากจะตรงกับการครบรอบ 100 ปีของการแข่งขันฟุตบอลโลก ที่จัดขึ้นครั้งแรกในอุรุกวัย เมื่อปี 1930 โดยมี 4 ชาติที่จะจับมือกันจัดการแข่งขัน นั่นคือ อุรุกวัย, ปารากวัย, อาร์เจนตินา และชิลี\n\nล่าสุด มิเกล อังเคล มูจิก้า ประธานคณะกรรมการโอลิมปิกแห่งชิลี (COCH) ได้สนับสนุนบทบาทของชิลีในการจับมือร่วมกันของชาติในอเมริกาใต้ สำหรับเป็นเจ้าภาพฟุตบอลโลก 2030 โดยพร้อมให้การสนับสนุนอย่างเต็มรูปแบบ แม้องค์กรฟุตบอลของประเทศจะเป็นเอกเทศจากโอลิมปิกชิลี ก็ตาม\n\nเมื่อต้นเดือนที่ผ่านมา ชิลี ยืนยันการเข้าร่วมกับ อาร์เจนตินา, อุรุกวัย และปารากวัย ในการเปิดประมูลอย่างเป็นทางการจาก 4 ชาติที่ไม่เคยมีมาก่อนเพื่อเป็นเจ้าภาพการแข่งขันฟุตบอลโลก หลังจาก อาร์เจนตินาและอุรุกวัย ซึ่งเป็นคู่ชิงฟุตบอลโลกครั้งแรก ได้ส่งสัญญาณถึงความสนใจในการสมัครร่วมบิดเจ้าภาพตั้งแต่ 5 ปีก่อน ตามด้วย ชิลี และ ปารากวัย ได้ตามมาเข้าร่วมในภายหลัง\n\nปารากวัยเป็นประเทศเดียวในการร่วมมือครั้งนี้ ที่ยังไม่เคยมีโอกาสได้จัดการแข่งขันฟุตบอลโลก ส่วนชิลี เคยจัดมาแล้วเมื่อปี 1962\n\n“ฟุตบอลเป็นส่วนหนึ่งของผมกับสหพันธ์แห่งชาติ แต่พวกเขาเป็นอิสระจากขบวนการโอลิมปิกในชิลี” มูจิก้า กล่าว “เป็นไปได้ว่าผมจะต้องร่วมมือกับพวกเขา แต่มันไม่ใช่ส่วนหนึ่งของแผนการทำงานในตอนแรกก็ตาม แต่นี่คือเรื่องสำคัญ ในขณะนี้ รัฐบาลนี้สนับสนุนสหพันธ์กีฬาแห่งชาติ และผมเห็นด้วยกับการสนับสนุนนี้ ซึ่งเราก็มีกีฬาประมาณ55 รายการที่ต้องสนับสนุนเช่นกัน\n\nการเสนอตัวเป็นเจ้าภาพของ 4 ชาติอเมริกาใต้ เรียกแทนตัวเองว่า “Together 2030” โดยต้องเผชิญกับคู่แข่งสำคัญอย่าง สเปน กับ โปรตุเกส ที่จะเป็นเจ้าภาพร่วม, โมร็อกโก ก็แสดงความสนใจที่จะเป็นเจ้าภาพเดี่ยว ส่วนที่กำลังมาแรงก็คือ ซาอุดีอาระเบีย ที่พร้อมจะเป็นเจ้าภาพในทุกประเภทกีฬา โดยจะร่วมมือกับ อียิปต์ ในการบิด นอกจากนี้ยังมี กรีซ ที่พร้อมจะจัดร่วมกับ อียิปต์ ด้วยเช่นกัน",
    "แอนชิลี บวงสรวงภาพยนตร์เรื่องแรก ประกบนางเอกดังช่องน้อยสี!": "ประเดิมเรื่องแรก! แอนชิลี สก๊อต เคมมิส ร่วมพิธีบวงสรววงภาพยนตร์เรื่องแรกในชีวิต ประกบนักแสดงดังนางเอกช่องน้อยสี\n\nถึงแม้ว่าจะอำลาตำแหน่งไปแล้ว แต่ก็ยังคงปังมีข่าวให้ได้พูดถึงอยู่ทุกวัน สำหรับ แอน แอนชิลี สก๊อต-เคมมิส Miss Universe Thailand 2021 ที่ตอนนี้เจ้าตัวได้มีผลงานทางการเดินแบบและการแสดงออกมาให้แฟน ๆ ได้ติดตามกันอย่างต่อเนื่อง\n\nล่าสุดเจ้าตัวได้ร่วมทำพิธีบวงสรวงเปิดกล้องภาพยนตร์เรื่อง “มะลิ” ที่ได้ผู้กำกับชื่อดังอย่าง ต้อม ปิยะพันธุ์ ที่ได้นักแสดงชื่อดังทั้ง เท่ง เถิดเทิง , ต๊อก ศุภกร , ณิชา ณัฎฐณิชา และนางเอกสาวชื่อดังอย่าง คิม คิมเบอร์ลี่ นักเอกเบอร์ท็อปของประเทสไทย โดยภาพยนตร์มีกำหนดออกฉายในปี 2023 แฟน ๆ ก็อย่าลืมติดตามและคอยให้กำลังใจกับทางด้านของแอนชิลีกันต่อไป\n\nขอบคุณรูปภาพจาก : majorgroup\n\nขอบคุณรูปภาพจาก : majorgroup\n\nขอบคุณรูปภาพจาก : mkpantip\n\nขอบคุณรูปภาพจาก : annscottkemmis\n\nติดตามข่าวสาร Bright Today ช่องทางอื่น ๆ\n\nWebsite : BRIGHT TODAY\n\nFacebook : BRIGHT TV\n\nLine Today : BRIGHT TODAY",
    "เผย 3 เรื่องสร้างความอึดอัดใจกระทบความรู้สึกของชาว 3 กีบ ที่เกิดขึ้นในตอนนี้": "'พล.ท.นันทเดช' เผย 3 เรื่อง ที่สร้างความอึดอัดใจกระทบความรู้สึกของชาว3กีบในตอนนี้ ได้แก่ 'ลิซ ทรัสส์' ขึ้นเป็นว่าที่นายกฯอังกฤษ 'นาญิบ ราซัก'ขอพระราชทานอภัยโทษ 'ชิลี' ลงประชามติให้ใช้รธน.ฉบับเผด็จการต่อไป\n\n7 ก.ย.2565 - พล.ท.นันทเดช เมฆสวัสดิ์ อดีตหัวหน้าศูนย์ปฏิบัติการพิเศษ ศูนย์รักษาความปลอดภัยแห่งชาติ (ศรภ.) โพสต์เฟซบุ๊กมีเนื้อหาดังนี้\n\nความอึดอัดใจ ของชาว3กีบ ในปัจจุบันนี้มีสิ่งที่กระทบกระทบต่อความรู้สึกของชาว3กีบ เกิดขึ้นอยู่3เรื่อง\n\nในตอนนี้ ได้แก่\n\n1.ลิซ ทรัสส์ ได้รับเลือกให้เป็นหัวหน้าพรรคอนุรักษ์นิยม ทำให้เธอขึ้นเป็นว่าที่นายกรัฐมนตรีสหราชอาณาจักรคนใหม่ แต่เธอจะได้ดำรงตำแหน่งอย่างเป็นทางการ หลังจากเข้าเฝ้า สมเด็จพระบรมราชินีนารถเอลิซาเบทฯ ในฐานะประมุขของประเทศแล้ว\n\n2.อดีตนายกรัฐมนตรี นาญิบ ราซัก ได้ยื่นเรื่องต่อสมเด็จพระประมุขฯของประเทศมาเลเซีย เพื่อขอพระราชทานอภัยโทษ หลังหลังจากเขาถูกศาลตัดสินให้มีความผิดในคดีทุจริตและต้องจำคุกทั้งสิ้น 12 ปี\n\n3. กรณีการทำประชามติ รับร่างรัฐธรรมนูญใหม่ หรือจะใช้รัฐธรรมนูญฉบับเผด็จการ ต่อไปตามเดิม ของชิลี เมื่อ4กันยานี้ ปรากฏผลพลิกล็อค ที่ประชาชนส่วนใหญ่ ลงมติยอมรับที่จะใช้รัฐธรรมนูญ ฉบับเผด็จการต่อไป อย่างท่วมท้น เป็นเพราะอะไรลองอ่านดูครับ\n\nนายพล ปิโนเช อดีตผู้บัญชาการทหารสูด ชิลี ได้รับการสนับสนุนจากประเทศตะวันตก (สหรัฐฯสนับสนุนเพื่อต่อต้านคอมมิวนิสต์ อังกฤษขอการสนับสนุนจาก ปิโนเช ในสงครามเกาะโฟลค์แลนด์) ให้ทำการรัฐประหารล้มล้างรัฐบาลพลเรือน และขึ้นเป็นประธานาธิบดีแห่งชิลี ซึ่งเขาได้สั่งปราบปรามพวกฝ่ายซ้าย นักลัทธิสังคมนิยม และผู้ที่วิพากษ์วิจารณ์รัฐบาลของเขา ส่งผลให้มีผู้คนมากมายในประเทศถูกจับกุม และสังหารผู้เห็นต่างเป็นจำนวนนับพัน\n\nรัฐบาล ปิโนเช มีนโยบายทำให้ชิลีเป็นประเทศเศรษฐกิจแบบตลาดเสรี รวมไปถึงการรักษาเสถียรภาพของสกุลเงิน ยกเลิกการเก็บภาษีอุตสาหกรรม SME ทำให้เศรษฐกิจของประเทศชิลีเจริญเติบโตอยู่ในระดับสูง ควบคู่ไปกับการจับกุมผู้เห็นต่าง\n\nต่อมา ปิโนเซ ได้ร่างรัฐธรรมนูญค่อนข้างเผด็จการขึ้นมาใช้ เมื่อก้าวลงจากตำแหน่งประธานาธิบดี ในปี 2533 ปิโนเชยังคงทำหน้าที่เป็นผู้บัญชาการทหารสูงสุดของกองทัพชิลีจนเมื่อเขาเกษียณก็กลายเป็นสมาชิกวุฒิสภา ตามรัฐธรรมนูญที่เขาร่างขึ้นมาเอง\n\nปิโนเช เผลอไปถูกจับกุม จากหมายจับระหว่างประเทศ ขณะที่อยู่ใน อังกฤษ ในคดีที่เกี่ยวข้องกับการละเมิดสิทธิมนุษยชนนับร้อยเรื่อง เขาถูกตัวกลับไปชิลี ซึ่งถูกรัฐบาลใหม่ของชิลีสั่งให้เขากักตัวอยู่แต่ในบ้านพัก เนื่องจากสุขภาพไม่ดี จนเสียชีวิตลง เมื่อ 10 ธ.ค.2549 แต่รัฐธรรมนูญเผด็จการยังคงใช้ต่อเนื่องกันมาถึงปัจจุบันนี้ แม้จะเป็นเวลาผ่านมาแล้วถึง 30 ปีก็ตาม\n\nอย่างไรก็ตามในช่วง 4 ปีที่ผ่านมา กลุ่มปัญญาชน นิสิตนักศึกษา และประชาชนชิลี จำนวนนับหมื่น ได้เดินขบวนเรียกร้องให้มีร่างรัฐธรรมนูญฉบับใหม่จนสำเร็จ โดยจัดให้มีการลงประชามติรับรองรัฐธรรมนูญฉบับใหม่นี้ เมื่อ 4 ก.ย.65 (ซึ่งคนไทยกลุ่มหนึ่งออกมาแสดงความดีใจมากว่าคนชิลีเสียอีก)\n\nผลการลงประชามติ เมื่อวานนั้น (4ก.ย.65) กลับปรากฏว่า พลิกล็อค คนชีลีเกือบ 15 ล้านคนออกมาไม่รับร่างรัฐธรรมนูญฉบับใหม่ โดยเลือกรัฐธรรมนูญฉบับเผด็จการไว้ใช้ต่อไป ทำให้ ปัญญาชนไทย และ ชิลีส่วนหนึ่ง รู้สึกผิดหวังมากต่อ ผลการลงประชามตินี้ รวมถึงสงสัยว่ารัฐธรรมนูญเผด็จการขนาดนี้ โลกก็ผ่านเวลามาแล้วเกือบ 30 ปี ทำไมชาวชิลียังต้องการรัฐธรรมนูญฉบับเผด็จการ ไว้ใช้ต่อไปอีก\n\n“สาเหตุสำคัญ ข้อแรกมาจากชาวชิลีส่วนใหญ่ กลัวว่ารัฐธรรมนูญใหม่ ที่เต็มไปด้วยสิทธิเสรีภาพนั้น จะทำให้เกิดความแตกแยกขึ้นมาภายในประเทศเท่านั้นเอง”",
    "ข้อตกลง IMF ของชิลีช่วยรักษาเสถียรภาพของเงินเปโซ": "ชิลีหันไปหา IMF\n\nชิลีบรรลุข้อตกลงกับกองทุนการเงินระหว่างประเทศสำหรับการจัดการวงเงินสินเชื่อแบบยืดหยุ่น (FCL) ระยะเวลาสองปี มูลค่า 18.5 พันล้านดอลลาร์ FCL แตกต่างจากโครงการ IMF ทั่วไป ซึ่งเมื่อตกลงกันได้แล้ว ไม่มีเงื่อนไขในการใช้งาน และโดยทั่วไปจะถือเป็นมาตรการ “ป้องกันไว้ก่อน” นอกจากนี้ยังสงวนไว้สำหรับประเทศที่ IMF อธิบายไว้ว่า “กรอบนโยบายที่เข้มแข็งและบันทึกผลการปฏิบัติงานทางเศรษฐกิจ” ชิลี โคลอมเบีย เม็กซิโก เปรู และโปแลนด์ มีการจัดเตรียม FCL ตั้งแต่เริ่มก่อตั้งในปี 2552 ในขณะที่โคลอมเบียเท่านั้นที่ใช้ทรัพยากรเหล่านี้\n\nการย้ายดังกล่าวดูมีความสำคัญสำหรับชิลี เนื่องจากความผันผวนที่เห็นได้ในเงินเปโซในปีนี้และการประกาศโครงการแทรกแซงมูลค่า 25 พันล้านดอลลาร์ในเดือนกรกฎาคมโดยธนาคารกลางในเดือนกรกฎาคม ทุนสำรองระหว่างประเทศที่ธนาคารกลางลดลงเหลือ 44.4 พันล้านดอลลาร์จากระดับสูงสุดที่ 55 พันล้านดอลลาร์ในเดือนตุลาคม 2564 ดังนั้นขนาดของ FCL จึงควรให้การต้อนรับที่ดีแต่จำเป็น และให้ความสะดวกสบายแก่นักลงทุนต่างชาติที่อาจกังวลเกี่ยวกับขนาด ของการแทรกแซง FX ที่วางแผนไว้ ธนาคารกลางตั้งใจจะดึง FCL ในกรณีฉุกเฉินเท่านั้น แต่ถ้าเคาะจะเป็นการเพิ่มทุนสำรอง FX ที่มีอยู่ของประเทศ\n\nชิลีประสบปัญหาในปีนี้เนื่องจากการขาดดุลบัญชีเดินสะพัดเพิ่มขึ้นมากกว่า 8% ของ GDP ทุกปี ณ ไตรมาสที่สองของปีนี้ โดยได้แรงหนุนจากเงื่อนไขการค้าที่อ่อนตัวลง ราคาทองแดงซึ่งเป็นสินค้าส่งออกที่สำคัญได้ลดลงหลังจากปรับตัวขึ้นไปจนถึงเดือนเมษายน ขณะที่ราคาพลังงานที่พุ่งสูงขึ้นทำให้การนำเข้าสูงขึ้น เมื่อเทียบกับฉากหลังนี้ ประเทศยังคงให้เครดิตอธิปไตยสกุลเงินแข็งที่แข็งแกร่งขึ้นในพื้นที่ EM โดยมีการจัดอันดับ A1/A/A- แต่ได้ดำเนินการที่อ่อนแอกว่าคู่แข่งในปีนี้ โดยพันธบัตรดอลลาร์มีการแพร่กระจายกว้างขึ้นประมาณ 50bp โดยเฉลี่ย YTD . โดยรวมแล้ว ข้อตกลงล่าสุดกับ IMF นี้ส่งสัญญาณการยอมรับว่าฉากหลังภายนอกนั้นยากสำหรับชิลี แต่ควรถูกมองว่าเป็นผลบวกเล็กน้อย",
    "ฮือฮา! นักวิทยาศาสตร์พบนกสายพันธุ์ใหม่ อยู่ที่ปลายขอบอเมริกาใต้": "สำนักข่าวรอยเตอร์ส รายงานจากกรุงซันติอาโก ประเทศชิลี เมื่อวันที่ 28 ส.ค. ว่า ในหมู่เกาะดิเอโก รามิเรซ ที่อยู่ห่างจากแหลมฮอร์นของชิลีไปทางใต้ประมาณ 100 กม. กลุ่มนักวิทยาศาสตรสามารถระบุนกสายพันธุ์ “ซับแอนตาร์กติก รายาดิโต” ซึ่งเป็นนกสีน้ำตาล มีแถบสีดำและเหลือง, มีน้ำหนัก 16 กรัม และมีจะงอยขนาดใหญ่ที่สร้างความความสับสนให้กับนักชีววิทยา เพราะถึงจะมีความคล้ายกับนกสายพันธุ์รายาดิโต แต่พวกมันถูกพบว่า “อาศัยอยู่ในสถานที่ซึ่งไม่มีต้นไม้”\n\n“ที่นั่นไม่มีพุ่มไม้หรือป่าไม้ และถึงแม้ว่าเกาะจะอยู่กลางมหาสมุทร นกป่าก็สามารถอยู่รอดได้” นายริคาร์โด รอสซี นักวิชาการจากมหาวิทยาลัยมากายาเนสของชิลี และมหาวิทยาลัยนอร์ทเทกซัส รวมถึงเป็นผู้อำนวยการศูนย์นานาชาติเพื่อการศึกษาการเปลี่ยนแปลงระดับโลก และการอนุรักษ์เชิงชีววัฒนธรรม (ชิก) กล่าว\n\nNew bird species found on South America′s tip — Scientists have identified the Subantarctic rayadito in the geographically isolated Diego Ramirez Islands that lie 100 kilometers from southern Chile's Cape Horn https://t.co/YcXns6shoV — Alfons López Tena ???? (@alfonslopeztena) August 27, 2022\n\nขณะที่ นายโรดริโก วาสเกซ นักชีววิทยาจากมหาวิทยาลัยชิลี และสมาชิกของทีมนักวิจัย กล่าวว่า การศึกษาทางพันธุกรรมยืนยันว่า สายพันธุ์นกที่ค้นพบใหม่นี้ “แตกต่างในการกลายพันธุ์จากสายพันธุ์ที่เหลือของสายพันธุ์รายาดิโตดั้งเดิม” นอกเหนือจากความแตกต่างอื่น ๆ ในรูปร่างและพฤติกรรม\n\nนอกจากนี้ กลุ่มนักวิจัยกล่าวเพิ่มเติมว่า พวกเขาได้จับและวัดนก 13 ตัวบนเกาะ โดยนกที่มาจากประชากรในหมู่เกาะดิเอโก รามิเรซ มีน้ำหนักที่มากกว่า และมีขนาดตัวที่ใหญ่กว่าอย่างเห็นได้ชัด แต่พวกมันมีหางที่สั้นกว่าอย่างชัดเจนเช่นกัน\n\nสำหรับรอสซี นกสายพันธุ์ดังกล่าวอาจกลายเป็น “สัญลักษณ์ที่จะก่อให้เกิดความรู้” เกี่ยวกับหมู่เกาะดิเอโก รามิเรซ ซึ่งไม่เป็นที่รู้จักกันมากนัก.\n\nเครดิตภาพ : REUTERS",
    "ข่าวนักวิจัยค้นพบนกชนิดใหม่ ซึ่งอาศัยอยู่บนเกาะใต้สุดทวีปอเมริกา": "วันนี้ (29 ส.ค. 65) สำนักข่าวรอยเตอร์รายงานว่า นิตยสาร “Nature” เผยเมื่อวันศุกร์ (26 ส.ค. 65) ว่า นักวิจัยค้นพบนกชนิดใหม่ ซึ่งอาศัยอยู่บนเกาะดิเอโกรามิเรซ ประเทศชิลีโดยนกดังกล่าวมีชื่อว่า Rayadito Subantartico เป็นนกขนาดเล็ก สีน้ำตาล และลายดำเหลือง น้ำหนักเพียง 16 กรัม มีจะงอยปากที่ใหญ่ นกเหล่านี้ทำรังในโพรงพื้นดินแทนที่จะเป็นต้นไม้ และอาศัยอยู่ที่จุดใต้สุดของทวีปอเมริกาใต้ หมู่เกาะดิเอโกรามิเรซทาง ริคาโด รอซซี หนึ่งในนักวิชาการที่ทำการวิจัยกล่าวว่า นก Rayadito ใช้ชีวิตอยู่ที่เกาะกลางทะเลที่ไม่มีต้นไม้ อันเนื่องมาจากวิวัฒนาการด้านรัฐมนตรีว่าการกระทรวงวิทยาศาสตร์และเทคโนโลยี ฟลาวิโอ ซาลาซาร์ กล่าวว่า ความก้าวหน้าดังกล่าวเน้นย้ำถึงความสำคัญของการอนุรักษ์สิ่งแวดล้อมและระบบนิเวศที่เป็นเอกลักษณ์ของประเทศชิลี",
    "Shopee ประเทศไทย เลย์ออฟฟ้าผ่าอีกหนึ่งระลอก เลิกจ้างไม่เกิน 10% กระทบพนักงานร้อยชีวิต": "Shopee ประเทศไทย เลิกจ้างพนักงานอีกระลอก โดยบริษัทแจ้งว่าจะเลิกจ้างเป็น % ตัวเลขหลักเดียว (หรือน้อยกว่า 10%) กระทบพนักงานหลักร้อยชีวิต จากข่าวก่อนหน้านี้ Shopee ประเทศไทย มีการเลย์ออฟพนักงานในธุรกิจ Shopee Food และ Shopee Pay ราว 50% แบบฟ้าผ่าในช่วงกลางปีที่ผ่านมา\n\nล่าสุด แหล่งข่าวของ Brand Inside แจ้งว่า ทาง Shopee ประเทศไทย ได้ประกาศเลิกจ้างกับพนักงานเพิ่มเติมในหลายแผนกประมาณไม่เกิน 10% หรือหลักร้อยคน ในช่วงการประชุม Townhall วันนี้ โดยแจ้งเหตุผลว่า นโยบายดังกล่าวเป็นไปเพื่อการลีนองค์กรให้สามารถตอบรับสถานการณ์ท้าทายทางเศรษฐกิจในปัจจุบันได้มากขึ้น\n\nเหตุผลดังกล่าวสอดคล้องกับที่ เหตุผลที่ Shopee ในประเทศอื่นๆ ประกาศหลังเลย์ออฟพนักงานในหลายตลาด ไม่ว่าจะเป็นจีนที่ประกาศเลิกจ้างน้อยกว่า 10% อินโดนีเซียเลิกจ้าง 3% ไปจนถึง ชิลี โคลอมเบีย และเม็กซิโกที่เลิกจ้างพนักงานส่วนใหญ่ และหันไปดำเนินการแบบข้ามพรมแดนแทน ซึ่งบริษัทแจ้งว่าจะเป็นการทำให้บริษัทมีความยั่งยืนมากยิ่งขึ้น\n\n\n\nส่วนในอาร์เจนตินานั้น Sea Group ประกาศถอนตัวจากตลาดโดยสิ้นเชิง\n\nในช่วงไตรมาส 2 ปี 2022 ที่ผ่านมา Sea Group บริษัทแม่ของ Shopee มีรายได้เติบโต 29% เป็น 2.9 พันล้านเหรียญ กลายเป็นแหล่งรายได้หลักที่กินสัดส่วนเกือบ 60% ของ Sea แต่กระนั้น ธุรกิจหลักของบริษัทในปัจจุบันก็ยังมีผลขาดทุนสุทธิที่เพิ่มขึ้นเท่าตัวเป็น -931.2 ล้านเหรียญ\n\n\n\nตอนนี้ Sea Group กำลังตกอยู่ในสถานการณ์ที่ยากลำบาก โดย Forrest Li ซีอีโอของบริษัทส่งอีเมลแจ้งไปยังพนักงานว่าหลังจากนี้บริษัทจะทำการรัดเข็มขัดมากขึ้น ผู้บริหารระดับสูงของบริษัทจะไม่รับเงินเดือนจนกว่าสถานการณ์การเงินจะดีขึ้นในระดับพึ่งพาตนเองได้ หรือก็คือพึ่งพาเงินทุนภายนอกลดลง และสามารถทำเงินเองได้\n\nติดตามข่าวสารจาก Brand Inside ได้จาก Facebook ของเรา\n\nShare this: Tweet\n\n\n\n",
    "“Real Size Beauty และแอนชิลี” ปรากฏการณ์ท้าทายมาตรฐานความงามและการยอมรับความหลากหลายในสังคม": "\n\n\n\n\n\n\n\n\n\n\n\nแนวคิด Real Size Beauty ที่แอนชิลีนำเสนอ คือ ให้ผู้หญิงมีความมั่นใจและภูมิใจในรูปร่างของตัวเอง โดยไม่จำเป็นต้องผอมเพรียวตามค่านิยมหรือบรรทัดฐานการประกวดที่เป็น Beauty Standard ดั้งเดิม แอนชิลี ใช้พื้นที่เวทีการประกวดสร้างแรงกระเพื่อม \"มาตรฐานความสวยที่หลากหลาย\" เป็นการเปิดประเด็นทางสังคมให้ยอมรับความแตกต่างในรูปร่าง เพื่อทุกคนมีตัวตนในสังคมอย่างเท่าเทียมกัน ทั้งเข้าใจและภูมิใจในตนเอง จากกระแสนี้จึงทำให้คำว่า \"แอนชิลี\" และ \"Real Size Beauty\" ถูกกล่าวถึงและติดคำค้นใน Google Trends ทั้งเป็น # (แฮชแท็ก) ยอดนิยมในทวิตเตอร์ประเทศไทย ในช่วงเวลานั้น\n\n\n\nMedia Alert กองทุนพัฒนาสื่อปลอดภัยและสร้างสรรค์ ได้ทำการศึกษาและวิเคราะห์ความรู้สึกในการสื่อสารออนไลน์เกี่ยวกับ \"แอนชิลี\" และ \"Real Size Beauty\" พบว่า จากตัวอย่างข้อความในทวิตเตอร์คนทั่วไปจำนวน 100 ข้อความ ส่วนใหญ่คือ จำนวน 87 ข้อความ เห็นด้วยกับแนวคิด Real Size Beauty ชื่นชมการนำเสนอและการแสดงออกของแอนชิลี ทั้งเรื่องการตอบคำถาม หน้าตาที่มีความสวยงามในแบบสากล คำพูดที่สร้างพลังบวกและแรงบันดาลใจให้กับผู้หญิง ทั้งมีการโต้กลับบุคคลที่โจมตีแอนชิลี\n\n\n\nเกี่ยวกับประเด็นนี้ อาจารย์เคท ครั้งพิบูลย์ อาจารย์ประจำคณะสังคมสงเคราะห์ มหาวิทยาลัยธรรมศาสตร์ ผู้ร่วมก่อตั้งเครือข่ายเพื่อนกะเทยเพื่อสิทธิมนุษยชน (TGA) นักสังคมสงเคราะห์ นักวิชาการ ผู้ขับเคลื่อนประเด็นความหลากหลายในสังคม วิเคราะห์ว่า ปรากฏการณ์ Real Size Beauty ของแอนชิลี สะท้อนให้เห็นถึงความคาดหวังของกลุ่มคนสองกลุ่ม โดยกลุ่มแรกมองว่าเวทีประกวดนางงามเป็นสิ่งที่ไม่ควรมีอยู่ ซึ่งเป็นอิทธิพลทางความคิดจากทฤษฎีสตรีนิยม และกลุ่มที่สอง คือคนที่ยังคงให้ความสนใจการประกวดนางงาม หากแต่เป็นการยอมรับสถานะการมีอยู่ของเวทีการประกวดที่เชื่อมโยงกับมิติทางสังคมมากขึ้น ไม่ใช่เพียงแค่เป็นการประกวดในเรื่องความงามของเรือนร่าง หากต้องเป็นพื้นที่ที่ผู้เข้าประกวดได้แสดงความคิดเห็นเรื่องสังคม เศรษฐกิจ การเมือง ดังจะเห็นจากช่วงการตอบคำถาม และนี่จึงเป็นเหตุผลที่ทำให้ตลอดระยะเวลาการประกวดมิสยูนิเวิร์สไทยแลนด์ 2021 แอนชิลีสามารถเรียกกระแสความสนใจจากสังคม โดยเฉพาะยุคสมัยปัจจุบันที่คนเห็นคุณค่าในเรื่องความแตกต่างหลากหลาย บวกกับการตระหนักว่าการเหยียดรูปลักษณ์คนอื่นด้วยคำพูดที่ไม่ได้กลั่นกรอง (Body Shaming) เป็นสิ่งที่ไม่ควรกระทำ ดังนั้น แอนชิลีจึงได้รับการยอมรับในฐานะผู้ทลายกรอบความงามที่เป็นมาตรฐานสังคม สู่ความงามที่แท้จริง แต่ขณะเดียวกันก็มีการต่อต้านแอนชิลีว่าเป็นผู้ทลายคุณค่าความสวยตามแบบมาตรฐานของเวทีประกวดนางงาม\n\n\n\nนอกจากนี้ การแสดงออกทางความคิดที่แตกต่างกันต่อปรากฏการณ์แอนชิลี ยังสะท้อนความเข้าใจ \"Real Size Beauty\" ของคนในสังคม ซึ่งอาจารย์เคทได้วิเคราะห์ว่า สังคมมีการขยายกรอบความคิดเรื่องความสวยที่กว้างมากขึ้น แต่ในขณะเดียวกันก็ต้องย้อนกลับมาคิดว่า คนในสังคมมีความเข้าใจสังคมพหุวัฒนธรรมมากน้อยแค่ไหน ที่ผ่านมาสังคมไทยมีความเป็นเอกวัฒนธรรมสูง ในลักษณะความเชื่อแบบภาพแทน (Represent) เช่น ภาพแทนความเป็นหญิง/ชาย ควรเป็นอย่างไร หรืออย่างไรคือความสวย/ความไม่สวย ซึ่งในความเป็นจริง สังคมดำรงไปด้วยคนที่แตกต่างหลากหลาย ทั้งรูปร่าง หน้าตา ศาสนา ชาติพันธุ์ การสร้างการยอมรับความแตกต่างเหล่านี้ เป็นอีกหนึ่งความท้าทายที่สังคมไทยกำลังเผชิญ เพราะเมื่อใดที่ฐานความคิดการเคารพในความหลากหลายไม่เกิดขึ้น ยากที่จะทำให้คนในสังคมเข้าใจ ความไม่เข้าใจนำมาซึ่งการปฏิเสธ การไม่ยอมรับ\n\n\n\nสำหรับบทบาทหน้าที่สื่อต่อประเด็น Real Size Beauty นั้น อาจารย์เคท แบ่งสื่อออกเป็นสองลักษณะ คือ แบบแรก สื่อโฆษณาชวนเชื่อ (Propaganda) ที่ผลิตซ้ำความคิดเรื่องความสวยงามตามกรอบของสังคม ผ่านสินค้าและผลิตภัณฑ์ต่าง ๆ เช่น ผลิตภัณฑ์ลดน้ำหนักผู้หญิง ผู้หญิงที่ใช้ผลิตภัณฑ์นี้เพื่ออยากให้รูปร่างของตัวเองเป็นไปตามที่สังคมคาดหวังอยากให้เป็น ดังนั้นจึงยังคงเห็นสื่อลักษณะนี้ปรากฏเป็นจำนวนมาก แบบที่สอง คือ สื่อความรู้ จากเดิมไม่ค่อยปรากฏ เพราะสื่อช่องทางหลักมีน้อย แต่หลังจากที่มีโซเชียลมีเดีย ทำให้คนมีพื้นที่หรือช่องทางในการสื่อสารเรื่องของตัวเองมากขึ้น โซเชียลมีเดียยังเป็นเครื่องมือในการขับเคลื่อนประเด็นทางสังคม และนำไปสู่การเปลี่ยนแปลงบางเรื่องได้ อย่างไรก็ตาม สื่อและการสื่อสารทางโซเชียลมีเดียต้องระมัดระวังในการเลือกใช้คำหรือการพาดหัว เมื่อกล่าวถึงอัตลักษณ์ของบุคคล เพราะการใช้คำเป็นเรื่องความละเอียดอ่อน โดยเฉพาะการสื่อสารเชิงล้อเลียน เสียดสี อาจเกิดการวิพากษ์วิจารณ์ หรือถูกตั้งคำถามกลับจากบุคคลอื่นได้เช่นกัน\n\n\n\nสำหรับข้อเสนอแนะต่อการทำหน้าที่ของหน่วยงานภาครัฐ อาจารย์เคทยกตัวอย่างประเทศนิวซีแลนด์ที่มีคู่มือและข้อกำหนดการใช้คำสำหรับนักการเมือง รวมทั้งข้าราชการหรือบุคลากรภาครัฐ ในการใช้คำที่ถูกต้องและเหมาะสมกับกลุ่มคนต่าง ๆ สะท้อนให้เห็นถึงความใส่ใจ ความละเอียดอ่อน และความไม่ปล่อยให้คนจมอยู่กับความไม่รู้ ซึ่งในปัจจุบันเริ่มปรากฏให้เห็นมากขึ้นในสังคมไทย เช่น การจัดทำคู่มือ เพื่อให้สื่อและสังคมไทยมีความเข้าใจในเรื่องความหลากหลาย และหลุดพ้นจากการผลิตซ้ำความคิดและการใช้คำในรูปแบบเดิม\n\n\n\nนอกจากนี้ อาจารย์เคท ยังได้แสดงความคิดเห็นเกี่ยวกับการประกวดนางงามว่า ปัจจุบันคนในสังคมรู้สึกว่าความสวยของนางงามที่เข้าประกวดไม่ได้เป็นภาพแทนถึงประเทศนั้น ๆ และเริ่มตั้งคำถามถึงประโยชน์ของการประกวดนางงาม และถ้าเวทีการประกวดนั้นแฝงไว้ซึ่งการโฆษณาต่าง ๆ ยิ่งทำให้ดึงดูดความสนใจของคนได้น้อยลง คนดูรู้สึกเบื่อ เลิกติดตาม ประกอบกับสังคมไทยมีความตระหนักรู้เรื่องความแตกต่างหลากหลายมากขึ้น โดยจะเห็นว่ามีการถกประเด็นคุณค่าความงาม ที่ไม่ใช่เพียงการตัดสินนางงามจากรูปลักษณ์ภายนอกเท่านั้น แต่สนใจว่าผู้เข้าประกวดส่งสารอะไร หรือพูดอะไรในประเด็นทางสังคมได้บ้าง\n\n\n\nการจัดประกวดนางงามกำลังถูกท้าทายจากสังคมว่า จะสามารถดึงชุดความคิดเรื่องของความหลากหลาย มาเป็นคุณค่าหลักของการประกวดได้หรือไม่\n\n\n\n\n\n\n\nเดือนตุลาคม 2564 แอนชิลี สก๊อต-เคมมิส ผู้เข้าประกวด Miss Universe Thailand 2021 นำเสนอแนวคิด Real Size Beauty ในกิจกรรมการประกวด และที่สุดแอนชิลีสามารถคว้ามงกุฎมาครอง ตามมาด้วยปรากฏการณ์ \"Real Size Beauty และแอนชิลี\" ทางสื่อและสื่อสังคมออนไลน์",
    "Shopee ประเทศไทย ประกาศปลดพนักงานฟ้าผ่าอีก 10% โดนไปกว่า 300 ราย": "คงไม่มีใครไม่รู้จัก แบรนด์ e-commerceอย่าง Shopee ที่มีบริการทั้งสั่งสินค้าออนไลน์ และสั่งอาหาร ยอดนิยมในประเทศไทย ซึ่งช่วงหลัง ๆ นี้น่าจะโดนพิษเศรษฐกิจเล่นงานหนักหน่วงพอตัว เพราะพึ่งจะปลดพนักงานออกมารอบนึงแล้วเมื่อกลางปี 2565 จำนวนกว่า 300 คน ผ่านมาเพียงไม่กี่เดือน ล่าสุดก็ได้มีการปลดพนักงานเพิ่มเติมอีก 10% หรือตีเป็นจำนวนคร่าว ๆ กว่าร้อยชีวิต\n\nการปรับลดพนักงานในครั้งนี้ เกิดขึ้นหลังจากที่ Shopee ได้ทำการปลดพนักงานในหลาย ๆ ประเทศไม่ว่าจะเป็น ไต้หวัน บราซิล เม็กซิโก ชิลี โคลอมเบีย และล่าสุดอินโดนีเซีย ที่พึ่งปรับลดจำนวนคนไป เพื่อที่จะควบคุมการขาดทุนและค่าใช้จ่ายของบริษัท และการปลดพนักงานช็อปปี้ประเทศไทยครั้งล่าสุดได้ทำการปลดแบบฟ้าผ่าอีก 10% หรือราว ๆ 300 คน\n\nโดยเป็นการแจ้งผ่านการประชุม Townhall ของบริษัทเมื่อช่วงเช้าวันนี้ และได้มีการแจ้งให้พนักงานทราบถึงความเปลี่ยนแปลงในเชิงธุรกิจของบริษัทอีกด้วย\n\nต้องรอดูว่าหลังจากนี้ Shopee จะยังมีการปรับลดจำนวนพนักงานอีกรอบหรือไม่ เพราะโดยรวมแล้ว Shopee ยังคงขาดทุนอยู่ถึง 931 ล้านเหรียญสหรัฐ หรือประมาณ 32,993 ล้านบาท จนทางผู้บริหารถึงกับต้องประกาศไม่รับเงินเดือนจนกว่าบริษัทจะกลับมาลืมตาอ้าปากได้อีกครั้งครับ\n\nที่มา: Positioning , BrandInside",
    "เอกวาดอร์ เสี่ยงถูกตัดจากบอลโลก 2022 หลังพบหลักฐานเสียงมัด กาสติลโญ่": "จากกรณีที่สมาคมฟุตบอลชิลี มีการร้องเรียนเมื่อเดือนเมษายนโดยอ้างว่า ไบรอน กาสติลโญ่ แนวรับวัย 23 ปีทีมชาติเอกวาดอร์ทีมอันดับ 4 โซนอเมริกาใต้ ที่ได้โควตาไปเล่นฟุตบอลโลก 2022 รอบสุดท้าย ถูกต้องสงสัยเป็นผู้อพยพผิดกฎหมาย ซึ่งไม่ใช่ชาวเอกวาดอร์โดยกำเนิด แต่เป็นชาวโคลอมเบีย ที่เกิดที่เมืองตูมาโก ในปี 1995 พร้อมกับมีการปลอมแปลงสูติบัตร เป็นชาวเมือง เจเนรัล วิลามิล ประเทศเอกวาดอร์ ที่เกิดในปี 1998 ก่อนที่ในช่วงเดือนมิถุนายน สหพันธ์ฟุตบอลนานาชาติ หรือ ฟีฟ่า จะมีคำสั่งยุติไม่ดำเนินการสอบสวนตามคำร้องของ ชิลี\n\nเอกวาดอร์ ยังได้ไปบอลโลก 2022 หลังฟีฟ่าปัดคำร้องชิลี\n\nฟีฟ่า ส่อตัด 1 ทีมพ้นบอลโลก 2022 หลังนำแข้งชาติอื่นร่วมเล่น\n\nล่าสุด เดลี่ เมล สื่อในอังกฤษ ได้มีการเผยแพร่ถึงเอกสารและเสียง ที่ดูเหมือนจะยืนยันได้ว่า กาสติลโญ่ นั้นเกิดในประเทศโคลอมเบีย\n\nในการบันทึกเสียงที่นำมาจากการสัมภาษณ์กับหัวหน้าคณะกรรมการสืบสวนของ FEF เมื่อเดือนธันวาคม ปี 2018 กาสติลโญ่ ยืนยันว่าตัวนักเตะเกิดในปี 1995 และ 1998 และมีการพูดคุยเกี่ยวกับการออกจาก ตูมาโก ไปที่ ซาน ลอเรนโซ่ ในประเทศเอกวาดอร์เพื่อพัฒนาอาชีพนักฟุตบอลของตัวนักเตะ\n\nขณะที่ ชื่อในสูติบัตรของเอกวาดอร์ของ กาสติลโญ่ อ่านว่า 'Byron David Castillo Segura' แต่ตั้งชื่อเต็ม 'Bayron Javier Castillo Segura' นั้นตรงกับเอกสารโคลอมเบียของตัวเขา หลังจากที่เขาถูกถามถึงชื่อจริงขึ้นมา\n\nนอกจากนี้ กาสติลโญ่ยังเปิดเผยว่า มาร์โก้ แซมบราโน่นักธุรกิจชาวเอกวาดอร์ อยู่เบื้องหลังไอดีปลอม\n\n“แน่นอน เขาบอกผมว่าเขาจะช่วยผม เรื่องนี้และเรื่องนั้น”\n\nอย่างไรก็ตาม หลักฐานดังกล่าวไม่ได้ใช้ในการไต่สวนเดือนมิถุนายน แต่จะไม่ต้องสงสัยเลยว่าจะเป็นเวทีกลางเมื่อคณะกรรมการพิจารณาอุทธรณ์ของฟีฟ่า ได้วิเคราะห์สถานการณ์ในสัปดาห์นี้ ซึ่งทาง ต าสติลโญ่ จะ ถูกขอให้ตอบคำถามผ่านลิงก์วิดีโอ โดย คำตัดสินขั้นสุดท้ายจะได้รับในวันพฤหัสบดี\n\nสำหรับ เอกวาดอร์ จบอันดับ 4 ของโซนอเมริกาใต้ ทำให้ ได้สิทธิ์ไปเล่นฟุตบอลโลก 2022 อัตโนมัติ ซึ่ง กาสติลโญ่ ลงเล่นไป 8 นัด และก็มีชื่อในการพบกับ ชิลี ที่จบอันดับ 7 ทั้ง 2 เกม ขณะที่ เปรู ที่จบอันดับ 5 ในโซนเพลย์ออฟ หากฟีฟ่า ตัดสินกรณีนี้ว่า เอวาดอร์ ผิดจริง ผลคือ เอกวาดอร์ ถูกปรับแพ้ ด้วยสกอร์ 0-3 เท่ากันเท่ากับว่า ชิลี จะขยับมาจบอันดับเหนือเปรู ด้วยผลต่างประตูได้เสียที่ดีกว่า\n\nโดยกฏตรงนี้เทียบเหมือนในปี 2018 กับกรณี เนลสัน คาเบรร่า ปราการหลังวัย 33 ปี ที่เล่นให้กับโบลิเวีย แต่ถูกพบว่าเคยเล่นให้ ปารากวัย บ้านเกิดมาแล้ว 1 นัด ซึ่งครั้งนั้นฟีฟ่า ระบุว่า โบลิเวีย ทำผิดกฎวินัยมาตราที่ 55 วรรค 1 ของและกฎระเบียบมาตราที่ 8 ของฟุตบอลโลก 2018\n\nในการแบ่งสาย รอบสุดท้ายฟุตบอลโลก 2022 ที่ประเทศกาตาร์ เอกวาดอร์อยู่ในกลุ่ม เอ ร่วมกับเจ้าภาพ กาตาร์, เนเธอร์แลนด์ และ เซเนกัล\n\nMARCA were able to get a hold of Byron Castillo’s birth certificate which says he was in fact born in Colombia https://t.co/VUtDCY47Vo pic.twitter.com/O2EV7u4eoy — δяеш (@awndrezawndrez) May 8, 2022\n\nThe saga continues…..Byron Castillo was kicked out of Emelec in 2015 due to inconsistencies regarding his nationality. They dissolved his contract because they didn’t want to illegally sign a player whom they didn’t have records of. https://t.co/lXSZOtw6cJ pic.twitter.com/xEvJlb9MSK — δяеш (@awndrezawndrez) May 6, 2022\n\nเบ็คแฮม-โรนัลโด้ ถูกตำหนิประเด็นสิทธิมนุษยชน-เหยียดเพศ\n\n\"โค้ชด่วน\" ปลื้ม วอลเลย์ไทยแชมป์อาเซียน เผยเป้าหมายศึกชิงแชมป์โลก\n\nอัปเดตข่าวล่าสุดก่อนใคร Add friend ได้ที่ @PPTVOnline",
    "แอนชิลี ตอบไม่กั๊ก! “คอมเมนต์ไหนแรงสุด” ก่อนเปิดใจชัด ๆ ทำคนดูช็อก": "แอนชิลี มิสยูนิเวิร์สไทยแลนด์ 2021 เปิดใจจนคนดูอึ้ง หลังถูกพิธีกรชื่อดัง วิทวัส ยิงคำถามกลางรายการ “คอมเมนต์ไหนที่ทำให้ช็อกสุด ๆ”\n\nถือเป็นอีกหนึ่งนางงามคนสำคัญของเมืองไทย สำหรับสาว แอน – แอนชิลี สก๊อต-เคมมิส มิสยูนิเวิร์สไทยแลนด์ 2021 เจ้าของโครงการ Real Size Beauty ที่กระตุ้นให้ผู้คนทุกเพศทุกวัยเคารพในความแตกต่าง โดยเฉพาะเรื่องของรูปร่างและความมั่นใจ จนกลายเป็นไวรัลฮิตบนแพลตฟอร์มต่าง ๆ โดยเฉพาะบนเวที Miss Universe 2021\n\nล่าสุด (27 ส.ค. 65) แอน แอนชิลี ก็ได้ไปร่วมพูดคุยในรายการ ตีสิบเดย์ โดยมี วิทวัจน์ สุนทรวิเนตร์ และ แพท – ณปภา ตันตระกูล รับหน้าที่พิธีกร ซึ่งสาว แอน แอนชิลี ก็ได้เปิดใจในหลากหลายหัวข้อด้วยกัน แต่หนึ่งในหัวข้อคำถามที่น่าสนใจเห็นจะเป็น “(คอมเมนต์) อะไรที่แรงที่สุด ที่เห็นโดยไม่ได้ตั้งใจ แล้วทำให้แอนช็อกขนาดนี้”\n\nแอน แอนชิลี : จะไม่หยุดแซะจนกว่าหนูจะผูกคอตาย\n\nแพท ณปภา : ใจร้ายมาก…ความรู้สึกของเราหรือการรับมือที่แอนบอกว่ารับมือได้ แอนทำยังไงกับคอมเมนต์เหล่านี้\n\nแอน แอนชิลี : แอนโชคดีค่ะ คนรอบข้างรักแอนจริง ๆ ซัพพอร์ตแอนจริง ๆ อันนี้คือสิ่งที่สำคัญมาก ๆ แล้วแอนก็ต้องกลับมาคิดว่า โอเค มันยาก มันเหนื่อย แต่ทำไมมันต้องสู้ต่อ เพราะว่าสิ่งที่เราทำมันช่วยคนได้จริง ๆ สิ่งที่แอนทำมันยิ่งใหญ่กว่าแอนจริง ๆ บางทีถ้ารับไม่ได้จริง ๆ แอนก็จะร้องไห้ ปล่อยอารมณ์ให้มันผ่านร่างกายแอนโดยธรรมชาติ มันจะผ่านไปได้\n\nขอบคุณภาพจาก YouTube : 2020 ENTERTAINMENT ขอบคุณภาพจาก YouTube : 2020 ENTERTAINMENT ขอบคุณภาพจาก YouTube : 2020 ENTERTAINMENT ขอบคุณภาพจาก IG : annscottkemmis ขอบคุณภาพจาก IG : annscottkemmis ขอบคุณภาพจาก IG : annscottkemmis\n\nติดตามข่าวสาร Bright Today ช่องทางอื่น ๆ\n\nWebsite : BRIGHT TODAY\n\nFacebook : BRIGHT TV\n\nLine Today : BRIGHT TODAY",
    "แฉหลักฐานใหม่! แข้งเอกวาดอร์เคยยอมรับปลอมสัญชาติ": "“เดลี เมล์” สื่อดังในประเทศอังกฤษ ออกมาเปิดเผยหลักฐานใหม่ในการสอบสวน กรณีที่สหพันธ์ฟุตบอลชิลี ร้องเรียน ฟีฟ่า ให้มีการสอบสวนสหพันธ์ฟุตบอลเอกวาดอร์ โดยกล่าวหาว่า ทีมชาติเอกวาดอร์ ส่ง ไบรอน คาสติลโญ แบ๊กขวาของทีม ลงเล่นในฟุตบอลโลก 2022 รอบคัดเลือก โซนอเมริกาใต้ไปทั้งหมด 8 เกม ทั้งที่จริง ๆ แล้วเจ้าตัวมีสัญชาติโคลอมเบีย โดยระบุว่า ครั้งหนึ่งตัวนักเตะเคยยอมรับสารภาพมาแล้วว่า ใช้เอกสารราชการที่ปลอมแปลงขึ้นมา\n\nก่อนหน้านี้ ชิลี เคยร้องเรียนเรื่องนี้ โดยหวังให้มีการลงโทษและอาจส่งผลให้พวกเขาได้ไปเล่นฟุตบอลโลกที่กาตาร์แทนที่ เอกวาดอร์ แต่ถูก ฟีฟ่า ปฏิเสธไปเมื่อเดือนมิถุนายนที่ผ่านมา อย่างไรก็ตาม ชิลี ยื่นอุทธรณ์อีกรอบโดยเปิดหลักฐานใหม่เป็นบทสนทนาที่ตัวของ คาสติลโญ เคยบอกไว้ตอนที่ถูกสอบสวนเรื่องเดียวกันนี้เมื่อปี 2018 โดยยอมรับว่า เขาเกิดในโคลอมเบีย แถมมีการเปลี่ยนชื่อจาก เบย์รอน ฮาเวียร์ คาสติลโญ เซกูรา เป็น ไบรอน ดาวิด คาสติลโญ เซกูรา และเปลี่ยนปีเกิดจาก 1995 เป็น 1998 โดยระบุว่า มีนักธุรกิจเจ้าของสโมสรในเอกวาดอร์ เป็นผู้ให้ช่วยเหลือในการปลอมแปลงเอกสารทั้งสูติบัตรและพาสปอร์ต\n\nทั้งนี้ คณะกรรมการรับเรื่องอุทธรณ์ของ ฟีฟ่า ได้รับคำร้องที่สหพันธ์ฟุตบอลชิลี ยื่นให้ตรวจสอบเรื่องนี้อีกครั้งเรียบร้อยแล้ว และจะมีการประกาศผลการพิจารณา ในวันพฤหัสบดีนี้",
    "กองทัพคนดังจัดเต็ม ร่วมงานแฟชั่นวีคแห่งปี BIFW2022": "ยิ่งใหญ่สมการรอคอย กับงาน Siam Paragon Bangkok International Fashion Week 2022 (BIFW2022) ที่สุดแห่งปรากฏการณ์แฟชั่นวีคแห่งปี ที่ปีนี้จัดเต็มกองทัพดาราและบรรดาคู่จิ้นทั่วฟ้าเมืองไทย\n\n\n\nBIFW2022\n\nเรียกได้ว่าเป็นปรากฏการณ์แฟชั่นสุดปังแห่งปี กับ “Siam Paragon Bangkok International Fashion Week 2022” หรือ BIFW2022 (สยามพารากอน บางกอก อินเตอร์ เนชั่นแนล แฟชั่น วีค 2022) ที่สยามพารากอน ตอกย้ำความเป็น ‘World Class Fashion Destination’ ศูนย์กลางแฟชั่นระดับโลก เปิดแกรนด์รันเวย์โชว์ศักยภาพความสร้างสรรค์จาก 15 สุดยอดดีไซเนอร์ไทยและ ดีไซเนอร์รุ่นใหม่มาแรง ในวันที่ 21 - 25 กันยายน ที่ผ่านมา ณ สยามพารากอน\n\n\n\nงานนี้จัดเต็มกองทัพดาราตัวท๊อป, คู่จิ้นทั่วฟ้าเมืองไทย และคนดังจากหลากหลายวงการ มารวมอยู่ในงานเดียว ทั้งมาร่วมเดินแบบและเป็นแขกฟรอนท์โรว์คนพิเศษ อาทิ แต้ว ณัฐพร, พลอย เฌอมาลย์, เจนี่ อัลภาชน์ ณ ป้อมเพชร, ศรีริต้า เจนเซ่น, มาร์กี้ ราศรี, อนันดา เอเวอริ่งแฮม, เคนธีรเดช และหน่อย บุษกร, กระทิง ขุนณรงค์, มินท์ ชลิดา, แพนเค้ก เขมนิจ, แพทริเซีย กู๊ด, ณิชา – ณัฏฐณิชา, ออม สุชาร์, วิว วรรณรส, ออกแบบ ชุติมณฑน์, แพท วงเคลียร์ และอีกมากมายนับไม่ถ้วน นอกจากนี้งาน BIFW2022 ยังเนืองแน่นไปด้วยกองทัพดาราหนุ่มและบรรดาคู่จิ้น เช่น ไบรท์ นรภัทร, มิว ศุภศิษฏ์, เป๊ก ผลิตโชค, หยิ่น-วอร์, ซี-นุนิว, พร้อม-บอนซ์, ติวเตอร์, กัปตัน ชลธร, บลู พงศ์ทิวัตถ์ รวมถึงเหล่านางงามอย่าง แอน ชิลี, แอนนา เสือ, นิ้ง โศภิดา, น้ำตาล ชลิดา, มารีญา, อแมนด้า, แอนชิลี, นาตาลี เกลโบวา, แนท อนิพรณ์, พรฟ้า, นิโคลีน, ณฉัตร และ เรเน่ อีกด้วย\n\n\n\n\n\n\n\nโดยตลอด 5 วันเต็ม BIFW2022 นำเสนอผลงานคอลเลคชั่นล่าสุดของแบรนด์ไทยระดับแนวหน้า และแบรนด์ดีไซเนอร์ รุ่นใหม่มาแรง ทั้งหมดถึง 15 โชว์ ได้แก่ Absolute Siam presented by ZEPETO: Sculpture Studio x Waterandother x Fill in the Bag, ASAVA, FLYNOW, FRI27NOV., GREYHOUND ORIGINAL, ISSUE presented by TAT, KLOSET, LEISURE PROJECTS, NAGARA, PAINKILLER Atelier presented by Seiko 5 Sports, POEM Presented by Purra, TandT, VATANIKA presented by Lexus, VICKTEERUT และ VVON SUGUNNASIL\n\n\n\n\n\n\n\nโดยการจัดงาน BIFW2022 เป็นการผนึกกำลังครั้งสำคัญจากทั้งภาครัฐและภาคเอกชน ได้แก่ การท่องเที่ยวแห่งประเทศไทย (TAT), รถยนต์เลกซัส (Lexus), นาฬิกาไซโก (Seiko), น้ำแร่ธรรมชาติเพอร์ร่า (Purra), แอปพลิเคชัน Tiktok, นิตยสารฮาร์เปอร์ส บาซาร์ (Harper’s Bazaar), ดิจิตอล แฟชั่น วีค สิงคโปร์ (Digital Fashion Week Singapore), แอปพลิเคชั่น ZEPETO, ผลิตภัณฑ์ดูแลเส้นผม ดาวิเนส (Davines) และ เครื่องสำอางแมค (M.A.C Cosmetics)\n\n\n\n\n\n",
    "Shopee ประเทศไทย ประกาศปลดพนักงานกลาง Town Hall": "วันนี้ (26 กันยายน) THE STANDARD ได้รับการเปิดเผยจากแหล่งข่าวภายใน Shopee ประเทศไทย ซึ่งเป็นพนักงานที่ถูกเลิกจ้าง ว่า วันนี้ได้มีการจัดกิจกรรม Town Hall ของบริษัท และได้มีการแจ้งปลดพนักงานรวมทุกแผนกมากกว่า 10% ซึ่งแหล่งข่าวระบุว่า อาจมากถึงกว่า 600 ชีวิต ด้วยวิธีการส่งอีเมลแจ้งการเลิกจ้าง โดยมีจุดประสงค์เพื่อควบคุมการขาดทุนขององค์กร\n\nขณะที่การปลดพนักงานในประเทศเกิดขึ้นหลังจากที่ Shopee ในอินโดนีเซีย มีการแจ้งปลดพนักงานราว 3% เมื่อวันที่ 19 กันยายนที่ผ่านมา โดยเหตุผลในการตัดสินใจเลิกจ้างพนักงานเป็นไปตามที่บริษัทต้องการปรับตัวตามการเปลี่ยนแปลงนโยบายทางธุรกิจหลายประการ\n\nขณะที่ก่อนหน้านี้ Shopee ได้ยุติกิจการในประเทศอาร์เจนตินาและหยุดการดำเนินงานในชิลี, โคลอมเบีย และเม็กซิโก โดยจะหันมาใช้โมเดล Cross-Border แทน",
    "เศรษฐกิจย่ำแย่! Shopee ยุติการดำเนินงานใน 4 ประเทศ เลิกจ้างพนักงานส่วนใหญ่": "Shopee ยุติการดำเนินธุรกิจในประเทศชิลี โคลอมเบีย และเม็กซิโก โดยจะยกเลิกการจ้างงานภายในประเทศส่วนใหญ่ และหันไปดำเนินธุรกิจแบบข้ามพรมแดนแทน\n\nสำนักข่าว Reuters รายงานว่า Sea Group ประกาศกับพนักงานเมื่อวานนี้ว่าจะยุติการดำเนินธุรกิจอีคอมเมิร์ซอย่าง Shopee ในประเทศชิลี โคลอมเบีย และเม็กซิโก โดยจะยกเลิกการจ้างงานภายในประเทศส่วนใหญ่ และหันไปดำเนินธุรกิจแบบข้ามพรมแดนแทน\n\nนอกจากนี้ บริษัทจะออกจากตลาดในอาร์เจนตินาโดยสิ้นเชิง อ้างอิงข้อมูลจากแหล่งข่าว 3 แหล่งและอีเมลภายใน ส่วนตลาดบราซิลที่ Shopee สามารถตีตลาดและกลายเป็นผู้เล่นหลักได้สำเร็จจะไม่ได้รับผลกระทบจากนโยบายนี้\n\nทั้งนี้ Reuters รายงานอีกว่า CEO ของบริษัทอย่าง Chris Feng มีการแจ้งไปยังพนักงานผ่านอีเมลถึงสาเหตุของการยุติการดำเนินงานใน 4 ประเทศว่า “ท่ามกลางความไม่แน่นอนทางเศรษฐกิจ บริษัทมีความจำเป็นที่จะต้องนำทรัพยากรไปทุ่มให้กับกิจการหลักของบริษัท”\n\n\n\nเมื่อไม่นานมานี้ Shopee ก็เพิ่งจะเลิกจ้างพนักงานกว่าครึ่งในส่วนธุรกิจส่งอาหารและบริการรับชำระในเอเชียตะวันออกเฉียงใต้ ซึ่งประเทศไทยก็เป็นหนึ่งในประเทศได้รับผลกระทบจากนโยบายดังกล่าว\n\n\n\nปีที่ผ่านมา Shopee ประเทศไทยมีรายได้รวม 13,322 ล้านบาท เพิ่มขึ้น 129% ถือเป็นครั้งแรกที่ Shopee รายได้รวมเกิน 10,000 ล้านบาท แต่กลับขาดทุนสุทธิถึง 4,972 ล้านบาท มากขึ้น 19% ขณะที่คู่แข่ง Lazada ปีที่แล้วทำกำไรเป็นครั้งแรกที่ 226 ล้านบาท\n\nที่มา – Reuters\n\nติดตามข่าวสารจาก Brand Inside ได้จาก Facebook ของเรา\n\nShare this: Tweet\n\n\n\n",
    "ศึกชนเผ่าอเมริกาใต้ : ฟุตบอลของชนพื้นเมือง และจุดเริ่มต้นของ ‘หลุยส์ ดิอาซ’ | Main Stand": "สำหรับคอฟุตบอลคงรู้จักชื่อของ “หลุยส์ ดิอาซ” ปีกชาวโคลอมเบียของลิเวอร์พูลเป็นอย่างดี เพราะหลังจากย้ายมาสู่ถิ่นแอนฟิลด์ เขาก็สามารถโชว์ฟอร์มการเล่นได้อย่างโดดเด่น\n\n\n\nอย่างไรก็ดีชายหนุ่มที่ชื่อ ดิอาซ ไม่เคยผ่านอคาเดมีฟุตบอลอย่างเป็นระบบในวัยเด็ก ไม่เคยได้รับวิธีการฝึกสอนอย่างถูกต้อง รูปร่างเล็กผอมซูบ แต่เมื่อ 7 ปีก่อน ฟุตบอลรายการ Indigenous Copa America หรือ ฟุตบอลชนเผ่าชิงแชมป์อเมริกาใต้ ที่จัดขึ้นที่ชิลี ได้เปลี่ยนชีวิตเขา\n\nมันคือรายการอะไร มีความสำคัญอย่างไรต่อชนพื้นเมืองในอเมริกาใต้ และเปลี่ยนแปลงชีวิต ดิอาซ ได้อย่างไร ติดตามไปพร้อมกับ Main Stand\n\nคนชายขอบ\n\nอเมริกาใต้ คือหนึ่งในดินแดนที่มีอารยธรรมเก่าแก่ของโลก เมื่อในอดีตที่แห่งนี้เต็มไปด้วยจักรวรรดิโบราณที่สามารถสืบย้อนกลับไปได้นับร้อยนับพันปี ไม่ว่าจะเป็น อารยธรรมคารัล (ปัจจุบันอยู่ในเปรู) หรือที่คุ้นหูกันอย่าง อินคา (ครอบคลุมเปรู โบลิเวีย โคลอมเบีย ชิลี เอกวาดอร์ และบางส่วนของอาร์เจนตินาในปัจจุบัน)\n\nอย่างไรก็ดีในช่วงปลายศตวรรษที่ 15 เค้าลางหายนะของพวกเขาก็มาถึง จากการมาเยือนของ คริสโตเฟอร์ โคลัมบัส ที่ตอนแรกจะล่องเรือไปอินเดีย แต่ไปผิดทางมาเจอทวีปอเมริกาในปี 1492\n\nและการค้นพบโลกใหม่ของเขาก็เปิดทางให้ชาวสเปนได้เข้ามาพิชิตดินแดนแห่งนี้อย่างต่อเนื่อง บวกกับเมื่อปี 1494 พวกเขาได้ทำ สนธิสัญญาตอร์เดซิยัส หรือสัญญาแบ่งโลกกับโปรตุเกส ที่ทำให้อเมริกาใต้ตกอยู่ภายใต้การปกครองของสองชาตินี้ในเวลาต่อมา\n\nทั้งนี้การเข้ามาล่าอาณานิคมของทั้งสเปนและโปรตุเกส ไม่เพียงแต่เข้ามาฉกฉวยทรัพยากร แต่มันยังทำให้จำนวนคนพื้นเมืองในดินแดนแห่งนี้ลดฮวบลงในระยะเวลาไม่กี่ปี ทั้งจากการถูกเข่นฆ่า เอาโรคระบาดมาติด หรือจับไปเป็นทาสแรงงานอย่างทารุณ\n\nดอล์ฟ รัมเมล ศาสตราจารย์ทางด้านรัฐศาสตร์ กล่าวว่าการเข้ามาพิชิตอเมริกาใต้แค่จากสเปนก็ทำให้ชนพื้นเมืองต้องสังเวยชีวิตไปตั้งแต่ 2-15 ล้านคน โดยแยกเป็น 1.4 -2.3 ล้านคนจากการถูกสังหารและใช้แรงงานจนตาย และอีก 10 ล้านคนจากโรคระบาด และทำให้อารยธรรมที่ยิ่งใหญ่ของชนพื้นเมืองต้องล่มสลายไป\n\nถึงแม้ปัจจุบันยังคงมีชนพื้นเมืองหลงเหลืออยู่บ้าง ทั้งจากการสืบทอดเชื้อสายในเผ่าหรือด้วยการแต่งงานกับผู้อพยพที่เข้ามา แต่ผู้คนเหล่านี้ต้องมีชีวิตความเป็นอยู่ที่แร้นแค้น ถูกเลือกปฏิบัติ รวมถึงถูกทอดทิ้งจากรัฐ และมีสถานะเป็นเพียง “คนชายขอบ”\n\nอย่างไรก็ดีในช่วงหลายปีที่ผ่านมา ได้มีความพยายามที่จะปกป้องสิทธิ์ของคนกลุ่มนี้ ยกตัวอย่างเช่นในรัฐธรรมนูญปี 1991 ของโคลอมเบีย ระบุไว้ว่ารัฐจะรับรองและปกป้อง “ความหลากหลายทางชาติพันธุ์และวัฒนธรรมของโคลอมเบีย”\n\nสิ่งนี้รวมถึงการปกป้องกรรมสิทธิ์เรื่องที่ดินของชนเผ่า และยอมให้พวกเขาเข้ามามีตัวแทนในสภานิติบัญญัติ รวมถึงกำหนดว่าต้องปรึกษาหารือกับชนพื้นเมืองก่อนหากโครงการจะส่งผลกระทบต่อชุมชนของพวกเขา\n\nจนกระทั่งในปี 2015 ชนพื้นเมืองก็มีโอกาสทำให้โลกได้รู้จักพวกเขามากขึ้น ผ่านการแข่งขันโคปา อเมริกา ที่ไม่ใช่การแข่งขันของพวกนักเตะอาชีพ แต่เป็นศึกชิงแชมป์ระดับทวีปของชนเผ่า\n\nโคปา อเมริกา ของกลุ่มชาติพันธ์\n\n“ไม่ว่าจะร่วมฉลองหรือหรือรู้สึกล่มจม ฟุตบอลก็มีความสำคัญในละตินอเมริกา บางครั้งก็มากกว่าสิ่งใด” เอดูอาร์โด กาเลียโน นักเขียนชาวอุรุกวัยกล่าวไว้ในหนังสือ Football in Sun and Shadow\n\nปฏิเสธไม่ได้ว่านับตั้งแต่ฟุตบอลถูกนำเข้ามาโดยผู้อพยพ มันก็หยั่งรากลึกจนกลายเป็นกีฬายอดนิยมของอเมริกาใต้ และแพร่หลายไปทั่วทุกพื้นที่\n\nไม่เว้นแม้แต่กับชนพื้นเมือง โดยเฉพาะชนเผ่าที่อาศัยอยู่ใกล้กับเขตเมือง เมื่อเกมลูกหนังได้หลอมรวมเข้ากับวัฒนธรรมของพวกเขาในแบบที่สิ่งที่ถูกนำเข้ามาจากยุโรปอย่างภาษาสเปนหรือนิกายโรมันคาทอลิกเคยเป็น แถมยังสามารถส่งต่อไปยังพื้นที่ห่างไกลผ่านเส้นทางการค้าได้อีกด้วย\n\nจริงอยู่ที่พวกเขาอาจจะขาดแคลนระบบโครงสร้างพื้นฐาน แต่ความรักในเกมลูกหนังก็ได้ผลักดันให้ชนพื้นเมืองพยายามปรับตัวให้เข้ากับสภาพแวดล้อมที่มี อย่างชนเผ่าในป่าแอมะซอนของโคลอมเบีย พวกเขาจะเล่นฟุตบอลด้วยเท้าเปล่า โดยมีพลาสติกหรือใบไม้มาทำเป็นลูกบอล และหนึ่งเกมอาจจะกินเวลาถึง 3 ชั่วโมง หรือการต้องเล่นฝั่งละ 5 คนของเผ่ายัคปา เนื่องจากมีพื้นที่ไม่พอ\n\nและด้วยความแพร่หลายของฟุตบอลทำให้ในปี 2015 นอกจากจะมีการแข่งขัน โคปา อเมริกา ที่ชิลีแล้ว ทางผู้จัดงานยังประกาศว่าจะมีการแข่งขันโคปา อเมริกา ของชนพื้นเมืองในชื่อ Copa Americana de Pueblos Indígenas หรือภาษาอังกฤษคือ Copa America of Indigenous People ในปีเดียวกัน\n\nแผนดังกล่าวได้รับการสนับสนุนจากการประชุมของคณะกรรมการทางการเมืองของชนพื้นเมืองที่เพิ่งก่อตั้งขึ้นมาใหม่ในการประชุมกลุ่มเศรษฐกิจอเมริกาใต้ตอนล่างหรือ Mercosur เมื่อเดือนธันวาคม 2014 และ Fondo Indígena องค์กรระหว่างประเทศที่ส่งเสริมสิทธิของคนพื้นเมืองในแถบละตินอเมริกาและแคริบเบียน\n\n“ทัวร์นาเมนต์นี้เป็นรายการใหญ่รายการแรกที่เกี่ยวข้องกับทีมของชนพื้นเมืองทั้งทวีป มันมีเป้าหมายที่จะให้เป็นสถาบันทางกีฬาด้วยวัตถุประสงค์ที่เน้นถึงวัฒนธรรม คุณค่า และประเพณีของชุมชนชาวพื้นเมือง” รายงานของ Red Deporte Para el Cambio Social\n\n“นอกจากนี้มันยังสร้างสายสัมพันธ์ของมิตรภาพผ่านกีฬา และข้อความหลักนี้จะเชื่อมโยงไปถึงการจัดการและการเติบโต”\n\nรัฐบาลชิลีที่เป็นเจ้าภาพจะเป็นผู้สนับสนุนค่าใช้จ่ายในการแข่งขันโคปา กลุ่มชาติพันธุ์ ตั้งแต่ค่าเดินทางและค่าที่พัก โดยพวกเขาถือเป็นประเทศที่มีจำนวนชนพื้นเมืองมากเป็นอันดับ 3 ของอเมริกาใต้ ที่ 2.1 ล้านคน และเป็นรองเพียงแค่ เปรู (5.9 ล้านคน) และ โบลิเวีย (4.1 ล้านคน)\n\n“วัฒนธรรมของชนพื้นเมืองเป็นส่วนหนึ่งของอัตลักษณ์ของเรา” เฮรัลโด มูญอซ รัฐมนตรีต่างประเทศชิลีในตอนนั้น กล่าวกับ Fusion\n\n“โคปา อเมริกา ครั้งนี้ทำให้เห็นแง่มุมทางวัฒนธรรมชัดขึ้น และเป็นหนึ่งในวิธีรวมชนพื้นเมืองในประเทศของเรา”\n\nแต่ที่สำคัญที่สุดคือทัวร์นาเมนต์ดังกล่าวยังเป็นจุดเริ่มต้นของยอดแข้งในอนาคตของลิเวอร์พูลอีกด้วย\n\nแข้งชนเผ่าจากโคลอมเบีย\n\nหลุยส์ ดิอาซ อาจจะกำลังเฉิดฉายกับลิเวอร์พูล แต่หากย้อนกลับไปเมื่อ 7 ปีก่อน การที่เด็กหนุ่มจากชนเผ่าวายูรายนี้จะได้ไปเล่นในพรีเมียร์ลีก ลีกระดับท็อปของโลก คงเป็นเรื่องเหลือเชื่อเกินคาดคิด\n\nเพราะเขาเกิดและเติบโตในดินแดนที่แร้นแค้นท่ามกลางหุบเขาที่ชื่อว่า บารันคาซ ในภูมิภาคลากัวจิรา พื้นที่ด้อยพัฒนาทางภาคตะวันออกเฉียงเหนือของโคลอมเบีย ที่มีรายงานว่ามีเด็กมากถึง 4,770 คนต้องเสียชีวิต จากภาวะอดอยากในระหว่างปี 2008-2016\n\n“เขาเกิดในลากัวจิรา ภูมิภาคที่ยากจนที่สุดของประเทศที่เด็กต้องตายจากความอดอยากและการเข้าถึงน้ำสะอาดก็ทำได้ยากมาก” ฮวน เฟลิเป เซียรา นักข่าวชาวโคลอมเบียกล่าวกับ The Athletic\n\nอันที่จริง ดิอาซ มีความใฝ่ฝันอยากเป็นนักฟุตบอลมาตั้งแต่เด็ก โดยมี โรนัลดินโญ่ สตาร์ชาวบราซิลเป็นไอดอล แต่การเป็นกลุ่มชาติพันธุ์ที่อาศัยอยู่ในดินแดนห่างไกลทำให้ “โอกาส” ของเขานั้นรางเลือน\n\n“มีผู้เล่นเพียงไม่กี่คนจากโซนนั้นที่ออกมาได้ และนั่นคือส่วนหนึ่งที่ทำให้เรื่องราวของเขาพิเศษ” คาร์ลอส ปาเนียกัว อดีตโค้ช U-20 ทีมชาติโคลอมเบีย กล่าวกับ Sky Sports\n\nแต่ความหวังของเขาก็มาถึงในปี 2015 เมื่อแอตเลติโก จูเนียร์ สโมสรในลีกสูงสุดที่มีฐานที่มั่นอยู่ทางตอนเหนือของโคลอมเบีย ได้เปิดการทดสอบฝีเท้า ก่อนที่เขาจะกลายเด็กหนึ่งใน 3,000 คนที่เข้าร่วมการคัดเลือกที่บารันกียา ซึ่งต้องใช้เวลาเดินทางจากบ้านของเขาราว 6 ชั่วโมง\n\n“เขาไม่ได้ดูดีขนาดนั้นในแวบแรก นั่นเป็นเหตุผลว่าทำไมเขาจึงไม่ได้รับความสนใจก่อนหน้านั้น” ออคตาวิโบ ริเวรา ผู้อำนวยการฝ่ายเยาวชนของจูเนียร์ กล่าวกับ Sky Sports\n\n“มันเป็นเรื่องปกติของนักเตะเยาวชนในโคลอมเบีย พวกเขาไม่มีสุขภาพร่างกายที่ดีพอสำหรับการพัฒนา เพราะว่าขาดสารอาหารและขาดการสนับสนุนทางการเงิน”\n\nอย่างไรก็ดีแม้จะมีโอกาสเพียงน้อยนิด แต่เด็กหนุ่มจากกลุ่มชาติพันธุ์รายนี้ก็คว้ามันไว้ได้ หลังทำผลงานได้อย่างน่าประทับใจ ด้วยลีลาการลากเลื้อย จนทำให้ ฮวน คาร์ลอส แคนติญโญ่ แมวมองของทีมต้องเอ่ยปากว่า\n\n“มันมีนักเตะที่มีความต่างจากรุ่นและระดับเดียวกัน แต่ฮวน คาร์ลอส บอกผมว่าลูโช (ชื่อเล่นของดิอาซ) แสดงให้เห็นถึงความสามารถที่แตกต่างจากคนอื่นมากที่สุดเท่าที่เขาเคยเห็นมา” ริเวรา กล่าวต่อ\n\n“เขาผอมมากแต่มีความอึดและพลังงานในระดับที่ไม่ธรรมดาสำหรับเด็กในรุ่นเดียวกัน และมันทำให้เขาเฉิดฉายเหนือคนอื่นทุกคน จากทักษะการเลี้ยงบอล การหลอกล่อ และความเร็ว รวมถึงบุคลิก เขาดูเป็นเลิศในทุกด้าน”\n\nผลงานดังกล่าวไม่เพียงทำให้เขาได้เป็นหนึ่งในนักเตะเยาวชนของจูเนียร์เท่านั้น แต่มันยังทำให้เขาถูกเรียกติดทีมชนเผ่าทีมชาติโคลอมเบีย เพื่อสู้ศึกโคปา อเมริกา กลุ่มชาติพันธ์ที่กำลังจะจัดขึ้นในปีนั้นอีกด้วย\n\nก่อนที่มันจะกลายเป็นเวทีแจ้งเกิดของเขาอย่างแท้จริง\n\nทัวร์นาเมนต์สร้างชื่อ\n\nย้อนกลับไปไม่ถึง 6 เดือนก่อน ดิอาซ ยังเป็นเพียงแค่นักเตะไร้ชื่อ แต่กลางเดือนกรกฎาคม 2015 เขาก็กลายเป็นหนึ่งในคนที่สื่อจับตามอง หลังถูกเรียกติดทีมชนเผ่าทีมชาติโคลอมเบีย ที่มี คาร์ลอส วัลเดอร์รามา อดีตซูเปอร์สตาร์ของโลกคุมทัพ ลุยศึกโคปา อเมริกา กลุ่มชาติพันธ์ ที่ชิลี\n\n“การแข่งขันนี้จัดขึ้นที่ชิลี ดังนั้นเราต้องบินกว่า 5 ชั่วโมงเพื่อไปที่นั่น และคุณจะเห็นแววตาของเขาที่ลุกวาวจากประสบการณ์นั้น” จอห์น โปซิลโญ ดิอาซ โค้ชของทีมชุดนั้นบอกกับ BBC Sports\n\n“ลูโช ถามเราว่าเขาสามารถกินอาหารแบบเดิมอีกครั้งได้ไหม เขาเป็นคนถ่อมตัวขนาดนั้น”\n\nอันที่จริง ดิอาซ เกือบจะไม่ได้ติดทีมชุดนี้ด้วยซ้ำ เพราะเมื่อมองจากภายนอกเขาผอมเกินไป แถมยังชอบก้มหน้าเล่นบอล แต่ทักษะอันเหลือล้นและความพริ้วที่หาตัวจับยากก็ทำให้โค้ชอดไม่ได้ที่จะหนีบเขาไปด้วย\n\n“ในตอนนั้นเราคิดว่ามันเป็นเรื่องยากมากสำหรับเขาที่จะทำผลงานได้ เพราะลูโชดูเหมือนจะมีปัญหาขาดสารอาหาร เขาผอมมากและแพ้การดวลกับผู้เล่นคนอื่น” โปซิลโญ กล่าวต่อ\n\n“แต่ทั้งที่เป็นอย่างนั้นเขาก็สามารถทำผลงานได้โดดเด่นจากผู้เล่นทั้งหมด 400 กว่าคน และเป็น 26 คนสุดท้ายของเรา เขาเริ่มต้นในตำแหน่งกองหน้า แต่เขาก็มีปัญหาในการเล่น เขาเคยก้มหน้าก้มตาวิ่งไปกับบอล บางครั้งเขาไม่ได้สังเกตด้วยซํ้าว่าเขาออกนอกสนามไปแล้ว”\n\nอย่างไรก็ดี ดิอาซ ก็ไม่ทำให้ วัลเดอร์รามาผิดหวัง เขาทำผลงานได้อย่างยอดเยี่ยม ยิง 2 จ่าย 1 และเป็นกำลังสำคัญให้กับทีมชนเผ่าของโคลอมเบีย หักด่าน อาร์เจนตินา และ ชิลี เจ้าภาพ จนทะลุเข้าไปชิงชนะเลิศกับปารากวัย\n\n“เขาเร็วมากและมีเทคนิคที่ยอดเยี่ยม บอลติดเท้าของเขาราวกับทากาวเอาไว้” โปซิลโญ อธิบาย\n\nน่าเสียดายที่ท้ายที่สุด โคลอมเบีย ทำได้เพียงแค่ตำแหน่งรองแชมป์ หลังพ่ายปารากวัยไปอย่างหวุดหวิด 0-1 ในนัดชิงชนะเลิศ แต่ถึงอย่างนั้นก็ทำให้ชื่อเสียงของแข้งจากชนเผ่าวายูคนนี้ดังกระหึ่มไปทั่วประเทศ\n\nผลงานอันโดดเด่นในทัวร์นาเมนต์ดังกล่าวทำให้เขาได้รับสัญญาอาชีพกับ บาร์รันกิญญา สโมสรในลีกรองซึ่งเป็นทีมพันธมิตรของ จูเนียร์ ก่อนจะถูกดึงตัวกลับมาในอีก 2 ปีต่อมา และได้ย้ายไปเล่นในยุโรปกับ เอฟซี ปอร์โต ตามด้วย ลิเวอร์พูล\n\nเรียกได้ว่า โคปา อเมริกา ชาติพันธุ์ คือรายการที่มอบโอกาสให้ ดิอาซ อย่างแท้จริง และทำให้เขาสามารถต่อยอดในเส้นทางอาชีพ รวมถึงก้าวขึ้นไปติดทีมชาติชุดใหญ่ตั้งแต่ปี 2018 รวมถึงเพิ่งคว้ารางวัลดาวซัลโว โคปา อเมริกา ร่วมกับ ลิโอเนล เมสซี เมื่อปี 2021 อีกด้วย\n\nทัวร์นาเมนต์ดีที่หายไป\n\nอันที่จริงเป้าหมายในการจัดการแข่งขันโคปา อเมริกา กลุ่มชาติพันธุ์ นอกจากจะทำให้กลุ่มชาติพันธุ์มีตัวตนในโลกที่บางคนหลงลืมพวกเขาไปแล้ว ยังทำให้พวกเขาได้มีโอกาสทำความรู้จักหรือสานสัมพันธ์กับชนพื้นเมืองของชาติอื่น\n\n“ทัวร์นาเมนต์นี้เป็นมากกว่าฟุตบอล เราอยากจะเจอกับวัฒนธรรมของชนเผ่าอื่นในเปรู อาร์เจนตินา และที่อื่น ๆ และเรียนรู้เกี่ยวกับพวกเขาให้มากขึ้นกว่านี้เช่นกัน” เทเยอร์ ทาบอน กองหน้าโคลอมเบียจากเผ่านาซา กล่าวกับ Fusion\n\nแต่สิ่งสำคัญที่สุดคือมันเป็นทัวร์นาเมนต์ที่มอบโอกาสให้แก่คนกลุ่มนี้โดยเฉพาะชนพื้นเมืองในโคลอมเบีย ที่ก่อนหน้านี้วัยรุ่นมักจะถูกชักชวนเข้าร่วมกับกองกำลังติดอาวุธที่มีสายสัมพันธ์กับผู้ค้ายาเสพติด\n\n“ในพื้นที่ภูเขาที่ผมจากมา เด็กหนุ่มจำนวนมากเข้าร่วมกับกองกำลังติดอาวุธ เพราะว่าพวกเขาไม่มีโอกาสในเรื่องงานมากนัก ดังนั้นนี่จึงเป็นโอกาสที่จะทำให้เราไล่ตามความฝันและทำในสิ่งที่ต่างออกไป” ทาบอน อธิบาย\n\nโปซิลโญ โค้ชของทีมชาติโคลอมเบีย ชุดนั้นก็เห็นด้วยกับเรื่องนี้ เขามองว่ารายการนี้จะกลายเป็นใบเบิกทางชั้นดีในการลงเล่นในระดับอาชีพของนักเตะกลุ่มชาติพันธุ์\n\n“รายการนี้มีทรัพยากรบุคคลที่ใช้งานได้อยู่มากมาย นักเตะเหล่านี้ต้องการเพียงแค่การฝึกฝนและค้นพบ” เขากล่าวกับ Al Jazeera\n\nอย่างไรก็ดี น่าเสียดายที่ทัวร์นาเมนต์เมื่อปี 2015 กลายเป็นครั้งแรกและครั้งเดียวของการแข่งขันนี้ เมื่อมันไม่ได้ถูกจัดขึ้นอีกเลยหลังจากนั้น\n\nดังนั้นมันคงจะดีหากมีการฟื้นคืนชีพฟุตบอลรายการนี้ขึ้นมาอีกครั้ง เพราะบางทีมันอาจจะทำให้เราได้พบนักเตะกลุ่มชาติพันธุ์ ที่ขึ้นมาสร้างปรากฏการณ์ในแบบที่ หลุยส์ ดิอาซ เคยทำมาแล้วก็เป็นได้\n\nแหล่งที่มา :\n\nhttps://unpo.org/article/18415\n\nhttp://america.aljazeera.com/articles/2015/3/21/in-the-americas-soccer-goes-native.html\n\nhttps://globalvoices.org/2015/07/22/latin-american-indigenous-communities-compete-in-the-other-copa-america/\n\nhttps://www.skysports.com/football/story-telling/11661/12550610/inside-the-rise-of-luis-diaz-from-underweight-teenager-to-liverpool-star\n\nhttps://www.thisisanfield.com/2022/02/from-la-guajira-to-anfield-the-incredible-story-of-luis-diaz/\n\nhttps://www.bbc.com/sport/football/59352834\n\nhttps://www.thesun.co.uk/sport/17469481/liverpool-luis-diaz-colombia-tribe-valderrama/\n\nhttps://inews.co.uk/sport/football/luis-diaz-malnourished-teenager-liverpool-sensation-carlos-valderrama-1484462 https://www.archyworldys.com/diaz-from-the-indigenous-team-to-goals-in-the-copa-america/ https://remezcla.com/lists/sports/meet-the-8-teams-participating-in-the-copa-america-indigena/\n\nhttps://theathletic.com/3092002/2022/01/29/luis-diaz-why-liverpool-pounced-what-hell-bring-his-signature-move-and-the-noodle-nickname/\n\nhttps://www.the101.world/tag/%e0%b8%8a%e0%b8%b2%e0%b8%95%e0%b8%b4%e0%b8%99%e0%b8%b4%e0%b8%a2%e0%b8%a1%e0%b9%83%e0%b8%99%e0%b8%a5%e0%b8%b2%e0%b8%95%e0%b8%b4%e0%b8%99%e0%b8%ad%e0%b9%80%e0%b8%a1%e0%b8%a3%e0%b8%b4%e0%b8%81%e0%b8%b2/\n\nhttps://www.thaipost.net/main/detail/75256\n\nhttps://www.amnesty.or.th/our-work/indigenouspeoples/\n\nข่าวที่เกี่ยวข้อง\n\n-------------------------------------------------\n\nวิธีการดูบอลพรีเมียร์ลีก 2022/23 ที่ TrueID : แพ็กเกจชมครบทุกคู่ - ซิมทรูชมทีมโปรดฟรี!\n\nรวมข้อมูลแก้ไขปัญหาการใช้งาน รับชม หรือโปรโมชันกิจกรรมต่างๆ << คลิกที่นี่\n\nอัพเดทข่าว ผลบอล พรีเมียร์ลีก แบบทันใจ พร้อมวิเคราะห์คู่เด่นในรอบสัปดาห์ ส่งถึงมือคุณ\n\nคลิกเลย!! หรือ กด *301*32# โทรออก\n\nหรือ อัพเดทข่าวบอลไทยลีก กด *301*36# โทรออก",
    "เปลี่ยนไปมาก! แอนชิลี ก้าวข้ามจุดดราม่า หลังเคยคิดอยากคืนมงกุฎ": "แอนชิลี มิสยูนิเวิร์สไทยแลนด์ 2021 สวยขึ้นเป็นกอง หลังก่อนหน้านี้เคยเปิดใจกลางรายการ “ตีสิบเดย์” ครั้งหนึ่งเคยคิดอยากคืนมงกุฎ เพื่อให้คนเกลียดน้อยลง\n\nก่อนหน้านี้ แอนชิลี สก๊อต-เคมมิส มิสยูนิเวิร์สไทยแลนด์ 2021 เจ้าของโครงการ Real Size Beauty ได้มีการออกมาเปิดใจผ่านรายการ ตีสิบเดย์ โดยมี วิทวัจน์ สุนทรวิเนตร์ และ แพท ณปภา รับหน้าที่พิธีกร ซึ่งมีหลากหลายมุมมองด้วยกันที่สาว แอนชิลี ได้เปิดใจแบบชัด ๆ กลางรายการ แต่หนึ่งในหัวข้อคำถามที่น่าสนใจคือ เจอกระแสดราม่าต่าง ๆ จนเคยคิดอยากจะคืนมงกุฎเลยใช่หรือไม่\n\nซึ่งเจ้าตัวเผยว่า มีช่วงหนึ่งค่ะ ที่มันจะง่ายกว่าไหมถ้าหนูไม่มีตำแหน่งอีกแล้ว ตอนที่โดนหนักก็อยากให้มันผ่านไปจังเลย ทำไมหนูต้องโดนเยอะขนาดนี้ ทำไมคนเกลียดหนูขนาดนี้ คนจะเกลียดหนูน้อยลงไหม ถ้าหนูจะสละตำแหน่งไปเลย แต่ไม่ได้ทำ แล้วก็ไม่เคยคิดจะทำแบบจริง ๆ คุณพ่อแอนสอนคำว่า Pick Your Battles เลือกว่าจะสู้กับอะไร เลือกว่าจะปล่อยวางอะไร แอนก็เลือกปล่อยวางมากกว่า มันสบายใจมากกว่า\n\nสวยขึ้นจนหลาย ๆ คนถึงกับขยี้ตา\n\nล่าสุด ต้องบอกเลยว่า เจ้าตัวได้ก้าวผ่านจุดดราม่าไปแล้ว แถมยังใช้ชีวิตได้แฮปปี้สุด ๆ อีกด้วย เจ้าตัวได้มีการไปเที่ยวพักผ่อน อัปเดตไลฟ์สไตล์ผ่านทางอินสตาแกรมอยู่เรื่อย ๆ แต่ที่ทำเอาหลายๆคนถึงกับขยี้ตา เพราะเจ้าตัวเปลี่ยนไปมาก สวยขึ้นเป็นกอง จนแฟน ๆ นางงาม ต่างยกนิ้ว พร้อมกับเอ่ยปากเป็นเสียงเดียวกันว่า ถ้ามาประกวดอีก ก็มงอีก เลยทีเดียว\n\nภาพจาก : annscottkemmis ภาพจาก : annscottkemmis ภาพจาก : annscottkemmis ภาพจาก : annscottkemmis ภาพจาก : annscottkemmis\n\nติดตามข่าวสาร Bright Today ช่องทางอื่น ๆ\n\nWebsite : BRIGHT TODAY\n\nFacebook : BRIGHT TV\n\nLine Today : BRIGHT TODAY",
    "ซูมลุคบนรันเวย์ ตัวแม่ Miss Universe Thailand พาแฟชั่นโชว์ POEM ไฟลุก!": "ไฟลุกรันเวย์แล้วแม่! เหล่าสาวงาม Miss Universe Thailand หลากหลายรุ่น รวมตัวกันสร้างความปัง เดินสับๆ อย่างเฉิดฉายอยู่บนรันเวย์แฟชั่นโชว์ของแบรนด์ดังอย่าง POEM ในคอลเลกชั่น Autumn-Winter 2022 ที่มีชื่อว่า เมจิเคิล ดูอาลิตี้ (Magical Duality) ในงาน Bangkok International Fashion Week 2022 (BIFW 2022) ซึ่งเหล่าสาวงามของเราเรียกได้ว่าสวยหรูในแบบฉบับของผู้หญิง POEM สุดๆ นึกว่ากำลังเดินประกวดอยู่บนเวทีกันอีกรอบนะคะเนี่ย!\n\nMiss Universe Thailand\n\nแฟชั่นโชว์ POEM งาน BIFW 2022\n\nสำหรับคอลเลกชั่น “เมจิเคิล ดูอาลิตี้” (Magical Duality) ประจำซีซั่น Autumn-Winter 2022 ของ POEM ในครั้งนี้ถือเป็นผลงานการดีไซน์ล่าสุดของครีเอทีฟไดเรคเตอร์ประจำแบรนด์อย่างคุณ ฌอน ชวนล ไคสิริ และยังถือเป็นมาตรฐานใหม่ของแบรนด์ POEM เลยก็ว่าได้ โดยคุณฌอนได้ให้สัมภาษณ์ไว้ว่า คอลเลกชั่นนี้จะเล่าเรื่องของความหลากหลายของคนในสังคม โดยให้ลบภาพเดิมของผู้หญิง POEM ที่จะมีแต่เซเลบริตี้หุ่นดีเหมือนรูปปั้น เพราะแท้จริงแล้วผู้หญิงในแบบฉบับของ POEM ไม่ได้มีแค่สาวหุ่นนางฟ้าเท่านั้น แต่ Real Size Beauty ของ POEM คือผู้หญิงที่สูงเพียงแค่ 150 เซนติเมตร ที่เราพบเห็นได้จริงๆ ตามท้องถนน เรียกได้ว่าดีไซเนอร์ของแบรนด์หรือตัวคุณฌอนเองในวันนี้ไม่เหมือนกับคนก่อนเมื่อ 5 ปีที่แล้ว เพราะการดีไซน์จะเปลี่ยนไป ไม่มีรูปแบบตายตัว ไม่มีกรอบธรรมเนียมมาขัดความคิดสร้างสรรค์ แต่จะมีความลื่นไหลมากขึ้นในการที่จะออกแบบให้กับลูกค้าหลากหลายรูปร่าง\n\nและนี่ก็คือมาตรฐานใหม่ของ POEM ที่จะนำเสนอให้กับสังคมไทยผ่านงาน BIFW 2022 แฟชั่นโชว์ที่ได้ทลายกำแพงของ Beauty Standard ที่เชื่อว่าผู้หญิงเอวเล็กเท่านั้นถึงจะใส่ชุด POEM ได้นั้นไม่เป็นความจริงเอาเสียเลย! เพราะทุกวันนี้ผู้หญิงมีอิสระที่จะบอกเล่าสไตล์ของตัวเองตามทัศนคติที่ว่า My Body, My Choice! ซึ่งก็ทำให้ตัวดีไซเนอร์เองสนุกกับงานออกแบบมากขึ้นด้วยเช่นเดียวกัน\n\nโดยคอลเลกชั่นเสื้อผ้าผู้หญิงของ POEM ในครั้งนี้ได้รับแรงบันดาลใจมาจากการทำ Tailoring แบบผู้ชาย กล่าวคือจะใช้เทคนิคของการทำเสื้อผ้าผู้ชาย ผสมผสานเข้ากับซิลลูเอทอันอ่อนหวานและเย้ายวนในแบบฉบับของผู้หญิง จึงทำให้เสื้อผ้าที่ได้มีทั้งความสมาร์ท เซ็กซี่ มีเสน่ห์ น่าค้นหา แถมยังเข้ากับทุกสรีระของผู้หญิงได้อีกด้วย\n\nและแน่นอนว่า POEM พยายามที่จะนำเสนอในเรื่องของความหลากหลายแบบนี้ เราจะเห็นได้เลยว่าในงานแฟชั่นโชว์ครั้งนี้เป็นการรวมตัวกันของคนดังหลากหลายวงการสุดๆ ไม่ว่าจะเป็นวงการบันเทิง การเมือง การศึกษา รวมถึงวงการนางงามด้วยเช่นกัน! งานนี้มีเหล่าสาวงาม Miss Universe Thailand ได้เข้าร่วมเดินแฟชั่นโชว์มากมาย ไม่ว่าจะเป็น แอนนา เสืองามเอี่ยม, นิ้ง โศภิดา จิระไตรธาร, น้ำตาล ชลิตา ส่วนเสน่ห์, มารีญา พูลเลิศลาภ, อแมนด้า ชาลิสา ออบดัม, แอนชิลี สก๊อต เคมมิส, แนท อนิพรณ์ เฉลิมบูรณะวงศ์, พรฟ้า ปุณิกา กุลสุนทรรัตน์, นิโคลีน พิชาภา ลิมศนุกาญจน์, เรเน่ เวโรนิก้า ปากาโน่, โอปอล สุชาตา ช่วงศรี รวมถึงสาวงามระดับจักรวาลอย่าง นาตาลี เกลโบวา ก็มาร่วมโชว์ในครั้งนี้ด้วยเช่นกัน ต้องบอกเลยว่าเซอร์ไพรส์สุดๆ ไปเลย!\n\nบทความที่คุณอาจสนใจ",
    "เปิดตัวผู้แทนรณรงค์กิจกรรม ไทยพร้อม APEC พร้อม": "",
    "ชินชิล่า สัตว์เลี้ยงขนนุ่ม รู้จักแล้วจะรักจนถอนตัวไม่ขึ้น": "นิสัยของหนูชินชิล่า\n\nชินชิล่าเป็นสัตว์ที่หากินในเวลากลางคืน ดังนั้นในระหว่างวันจะเป็นเวลาพักผ่อนและเริ่มออกมาวิ่งเล่นตอนเย็น ๆ ตามธรรมชาติจะอาศัยรวมกันเป็นฝูง เป็นสัตว์ที่รักสงบ และสามารถกระโดดได้สูงกว่า 5 ฟุต มีความกระตือรือร้น ขี้สงสัย ชอบสำรวจ และชอบกัดแทะ ไม่ควรเลี้ยงแบบปล่อยเพราะอาจทำให้ข้าวของเสียหาย หรืออาจจะเป็นอันตรายต่อชินชิล่าเองได้ด้วย\n\nอาหารของชินชิล่า\n\nอาหารเม็ด เป็นอาหารสัตว์เล็กที่ทำมาจากพืชที่ชินชิล่าต้องการ ส่วนใหญ่ทำมาจากหญ้าทิโมธี เมล็ดแฟรกซ์ พริกหยวก และพืชอื่น ๆ ที่ให้ใยอาหารสูง\n\nหญ้าแห้ง ส่วนใหญ่จะเป็นหญ้าธิโมที หญ้าอัลฟาฟ่า หญ้าเฮย์ หญ้าออร์ชาร์ด หญ้าโบตานิคอล หรือต้นข้าวสาลี\n\nขนม ชินชิล่าสามารถทานขนมได้หลากหลาย เช่น ลูกเกด ผลแอปเปิ้ลอบแห้ง และอัลมอนด์ไม่ใส่เกลือหรือปรุงรสใด ๆ",
    "ไม่ได้ไปต่อ! ‘Shopee’ ยุติกิจการดำเนินงานใน 4 ประเทศ อ้างความไม่แน่นอนของ ‘เศรษฐกิจ’": "ย้อนไปช่วงเดือนมิถุนายนที่ผ่านมา Sea Group บริษัทแม่ของ ช้อปปี้ (Shopee) อีคอมเมิร์ซยักษ์ใหญ่ ได้ปลดพนักงานในเอเชียตะวันออกเฉียงใต้รวมถึงไทยด้วย ส่วนใหญ่จะเป็นฝั่งของ ShopeePay และ ShopeeFood ล่าสุด ไม่ใช่แค่ลดพนักงาน แต่ ยุติกิจการใน 4 ประเทศ ได้แก่ ชิลี โคลอมเบีย เม็กซิโก และอาร์เจนตินา\n\nแผนกอีคอมเมิร์ซของ Sea Group ได้แจ้งพนักงานว่ากำลังปิดการดำเนินงานใน 4 ประเทศ โดยในประเทศชิลี โคลอมเบีย และเม็กซิโก จะปรับเปลี่ยนไปเน้นที่รูปแบบ ธุรกิจข้ามพรมแดน แทน ส่วนในประเทศ อาร์เจนตินา จะเป็นการ ยุติกิจการทั้งหมด\n\nChris Feng หัวหน้าผู้บริหารของ Shopee ระบุถึงสาเหตุว่า “จากความไม่แน่นอนของเศรษฐกิจในปัจจุบัน บริษัทจำเป็นต้องมุ่งเน้นทรัพยากรไปที่การดำเนินงานหลัก และตัดสินใจที่จะเลือกทำธุรกิจแบบข้ามพรมแดนในเม็กซิโก โคลอมเบีย และชิลีแทน”\n\nย้อนไปเมื่อช่วงเดือนมีนาคมที่ผ่านมา Sea Group ได้ประกาศยุติกิจการของ Shopee ใน อินเดียและฝรั่งเศส และในเดือนมิถุนายนก็ได้ลดการจ้างงานทั้งในส่วนของแผนกอีคอมเมิร์ซและจัดส่งอาหารในเอเชียตะวันออกเฉียงใต้และการละตินอเมริกา นอกจากนี้ Shopee ได้ยกเลิกการจ้างงานหลายสิบตำแหน่งในช่วงสองสัปดาห์ที่ผ่านมา\n\nเมื่อช่วงเดือนตุลาคม 2021 ที่ผ่านมา มูลค่าบริษัทของ Sea Group เพิ่มสูงขึ้นกว่า 2 แสนล้านดอลลาร์ เนื่องจากหน่วยเกมและอีคอมเมิร์ซได้รับความนิยมเพิ่มขึ้นในช่วงการระบาดของ COVID-19 แต่ปัจจุบันหุ้นของบริษัทร่วงลงตั้งแต่นั้นมา และตอนนี้มีมูลค่าเพียง 2.7 หมื่นล้านดอลลาร์\n\nSource",
    "ส่องคดีทุจริตโลก:เมื่อ บ.นอกอาณาเขตเอื้อ ปย.อดีตพ่อค้าอาวุธให้ 'ซัดดัม' นานเกือบ 30 ปี": "เอกสารที่รั่วไหลออกมายังได้ระบุด้วยว่าในช่วงปี 2549 นั้น ทาง ARIFA รับทราบอยู่แล้วเกี่ยวกับความไม่โปร่งใสของนายคาร์โดเอน และมีการส่งคำแจ้งเตือนไปยังนายคาร์โดเอนว่าสำนักกฎหมายตั้งใจที่จะตัดความสัมพันธ์และการให้บริการจดทะเบียนบริษัทต่างๆลง ซึ่งนี่รวมถึงการให้บริการด้านผู้อำนวยการบริษัทให้กับบริษัทแห่งหนึ่งของนายคาร์โดเอนที่จดทะเบียนในประเทศปานามา ชื่อว่าบริษัท Farkit Trading Corp\n\nส่องคดีทุจริตโลก สำนักข่าวอิศรา (www.isranews.org) สัปดาห์นี้ขอนำเสนอประเด็นความไม่โปร่งใสเรื่องบริษัทนอกอาณาเขต ซึ่งกลายเป็นแหล่งความมั่งคั่งให้กับผู้ถูกออกหมายจับจากตำรวจสากลนานนับสิบปี\n\nโดยเว็บไซต์เครือข่ายผู้สื่อข่าวสืบสวนสอบสวนนานาชาติ หรือ ICIJ (International Consortium of Investigative Journalists) ได้รายงานข่าวระบุว่าเมื่อเดือน มี.ค. 2549 นายคาร์ลอส คาร์โดเอน (Carlos Cardoen) นั้นถูกบรรจุให้ไปอยู่ในบัญชีรายชื่อผู้ต้องหาที่เป็นที่ต้องการตัวโดยตำรวจสากลมากที่สุด เป็นระยะเวลานานมากกว่าทศวรรษ\n\nย้อนไปเมื่อปี 2536 คณะลูกขุนใหญ่จากศาลในเมืองไมอามี่ รัฐฟลอริดา ได้มีการลงมติฟ้องร้องมหาเศรษฐีชาวชิลีรายนี้ด้วยข้อหาว่าว่ามีส่วนในการนำเข้าโลหะที่ชื่อว่าเซอร์โคเนียมโดยผิดกฎหมาย จากประเทศสหรัฐอเมริกา เพือที่จะนำเอาเซอร์โคเนียมไปทำระเบิดคลัสเตอร์แล้วก็ขายระเบิดคลัสเตอร์ที่ว่ามานี้ให้กับนายซัดดัม ฮุสเซน เผด็จการผู้ปกครองประเทศอิรัก\n\nจนเป็นเหตุทำให้หลังจากนั้นตำรวจสากลและหน่วยงานผู้บังคับใช้กฎหมายต้องมีการออกหมายแดง ซึ่งเป็นหมายแจ้งเตือนขั้นสูงสุดที่เรียกร้องให้หน่วยงานผู้บังคับใช้กฎหมายทั่วโลกนั้นดำเนินการจับกุมนายคาร์โดเอนทันทีถ้าหากเขาเข้าไปยังพื้นที่ภายใต้อำนาจทางกฎหมายของหน่วยงานนั้นๆ แล้วจึงดำเนินการส่งตัวนายคาร์โดเอนกลับมารับการดำเนินคดีที่สหรัฐฯ\n\nมีรายงานด้วยว่านอกจากนายซัดดัมแล้ว บริษัทของนายคาร์โดเอนยังได้ดำเนินการผลิตอาวุธให้กับกองทัพชิลีในช่วงเวลาที่นายเอากุสโต ปิโนเช ผู้นำเผด็จการปกครองประเทศชิลีอยู่ ในช่วงประมาณคริสตทศวรรษที่ 90\n\nอย่างไรก็ตามแม้ว่านายคาร์โดเอนจะมีปัญหาทางกฎหมายมากมาย แต่นั่นก็ไม่ได้หยุดยั้งบริษัทกฎหมายที่ชื่อว่า Fàbrega & Fàbrega ซึ่งเป็นสำนักกฎหมายรายใหญ่สัญชาติปานามาดำเนินการช่วยเหลือนายคาร์โดเอนในด้านของการให้บริการนอกอาณาเขต อาทิการจัดตั้งสำนักงานบริษัทนอกอาณาเขตต่างๆให้กับนายคาร์โดเอนเป็นระยะเวลานานหลายปีหลังจากที่มีหมายแดงออกมาเป็นต้น\n\nในข้อมูลเอกสารที่รั่วไหลยังได้ระบุด้วยว่ามีบริษัทกฎหมายอีกแห่งที่ชื่อว่า ARIFA ได้ดำเนินการจัดตั้งบริษัทเปลือกหอยเป็นจำนวนหลายแห่ง และจัดตั้งมูลนิธิผลประโยชน์ส่วนบุคคลเพื่อเอื้อผลประโยชน์ในนามของนายคาร์โดเอน และสำนักกฎหมายนี้ยังได้ดำเนินการจัดหาผู้อำนวยการบริษัทเพื่อจะทำให้ความเป็นผู้รับผลประโยชน์และความผูกพันที่มีต่อบริษัทเปลือกหอยของนายคาร์โดเอนนั้นเป็นความลับมากขึ้นไปอีก\n\nข้อมูลเอกสารที่รั่วไหลออกมาเมื่อไม่นานมานี้ระบุรายละเอียดถึงการที่เจรจาในเชิงลับระหว่างนายคาร์โดเอนกับสำนักกฎหมาย ระบุว่านายคาร์โดเอนจะมอบผลประโยชน์ให้กับสำนักกฎหมายได้อย่างไรบ้าง โดยหลังจากที่นายคาร์โดเอนได้มีการไปพบปะกับสำนักกฎหมายเป็นระยะเวลาหลายสิบครั้ง ทนายความคนหนึ่งของสำนักกฎหมายก็ได้ออกคำแนะนำว่าไม่ควรจะทำงานร่วมกับนายคาร์โดเอน อย่างไรก็ตามในปี 2549 สำนักกฎหมายก็ได้ละเลยคำแนะนำดังกล่าว และตัดสินใจที่จะทำงานกับนายคาร์โดเอนต่อไป\n\nจนกระทั่งปี 2553 บริษัท ARIFA ก็ได้ตัดสินใจที่จะยุติความสัมพันธ์ทุกอย่างกับทุกบริษัทนอกอาณาเขตของนายคาร์โดเอน ทำให้นายคาร์โดเอนต้องไปหานักกฎหมายสัญชาติปานามาอีกคนชื่อว่านายโรลันโด แคนดาเนโด ซึ่งนายแคนดาเนโดคนนี้ก็ทำหน้าที่เป็นผู้จดทะเบียนธุรกิจต่างๆให้กับนายคาร์โดเอนต่อไป\n\nอย่างไรก็ตามเมื่อ ICIJ ได้มีการเปิดโปงเอกสารแพนโดร่า หรือแพนโดร่า เปเปอร์ส ในปี 2564 เพื่อนำเสนอว่าเหล่าบรรดามหาเศรษฐีนั้นมีวิธีการเก็บความมั่งคั่งของตัวเองผ่านผู้ให้บริการนอกอาณาเขตอย่างไร\n\nก็พบบันทึกเกี่ยวกับบริษัท ARIFA เป็นจำนวนมากกว่า 86,000 รายการ และยังพบเอกสารอื่นๆที่เกี่ยวข้องกับบริษัทให้บริการนอกอาณาเขตอีกแห่งชื่อว่า Amicorp ซึงในส่วนของการทำงานเพื่อให้ได้เอกสารดังกล่าวมานั้น ทาง ICIJ ได้มีการร่วมมือกับสื่อในประเทศอื่นๆในแถบละตินอเมริกา อาทิ Convoca จากประเทศเปรู, La Nación and El DiarioAr จากประเทศอาร์เจนตินา, และ CIPER and LaBot จากประเทศชิลี\n\nสำหรับชุดข้อมูลเกี่ยวกับ ARIFA นั้นพบว่ามีช่วงเวลาตั้งแต่ต้นปี 2533 เป็นต้นมาจนถึงปี 2556 โดยรายละเอียดชุดข้อมูลประกอบไปด้วยสัญญา,ข้อตกลงทางการเงิน,และความเห็นทางกฎหมายต่างๆ\n\nเอกสารที่รั่วไหลออกมายังได้ระบุด้วยว่าในช่วงปี 2549 นั้น ทาง ARIFA รับทราบอยู่แล้วเกี่ยวกับความไม่โปร่งใสของนายคาร์โดเอน และมีการส่งคำแจ้งเตือนไปยังนายคาร์โดเอนว่าสำนักกฎหมายตั้งใจที่จะตัดความสัมพันธ์และการให้บริการจดทะเบียนบริษัทต่างๆลง ซึ่งนี่รวมถึงการให้บริการด้านผู้อำนวยการบริษัทให้กับบริษัทแห่งหนึ่งของนายคาร์โดเอนที่จดทะเบียนในประเทศปานามา ชื่อว่าบริษัท Farkit Trading Corp\n\nโดยสาเหตุที่ ARIFA ต้องการจะตัดความสัมพันธ์นั้นก็มีคำอธิบายระบุว่าสำนักกฎหมายแห่งนี้รับทราบเรื่องที่ว่านายคาร์โดเอนมีส่วนเกี่ยวข้องกับอุตสาหกรรมการค้าอาวุธ หรือมีส่วนร่วมในการผลิตและจำหน่ายอาวุธที่จะถูกนำไปใช้ในสงคราม\n\nนายคาร์ลอส คาร์โดเอนกับนายซัดดัม ฮุสเซน\n\nอย่างไรก็ตามตัวแทนของนายคาร์โดเอนได้พยายามที่จะล็อบบี้ไม่ให้สำนักกฎหมายตัดสินใจตัดความสัมพันธ์ดังกล่าว โดยบันทึกเอกสารระบุว่าสามเดือนหลังจากนั้น (ปี 2549) ผู้บริหารคนหนึ่งของบริษัทที่ชื่อว่า Empresas Cardoen ซึ่งเป็นหนึ่งในบริษัทในเครือของนายคาร์โดเอนที่ทำธุรกิจหลายอย่างรวมไปถึงการทำเหมืองและการทำโรงบ่งไวน์ได้แจ้งกลับไปยังสำนักกฎหมายว่านายคาร์โดเอนนั้นออกจากอุตสาหกรรมผลิตอาวุธไปแล้วเป็นระยะเวลานานกว่าสิบปี และผู้บริหารอีกรายของบริษัทนี้ก็ได้ชี้แจงว่ามีสำนักกฎหมายอีกแห่งที่ค่อนข้างจะมีชื่อเสียงในประเทศชิลี ซึ่งมีหุ้นส่วนบริษัทเป็นรัฐมนตรีว่าการกระทรวงยุติธรรมของชิลีในเวลานั้น ได้ดำเนินการสู้คดีให้กับนายคาร์โดเอน ต่อข้อกล่าวหาในประเทศสหรัฐฯ\n\nขณะที่หนึ่งในทนายความของบริษัท ARIFA ที่ชื่อว่านายเลอรอย วัตสัน ก็ได้พยายามที่จะเตือนบริษัท ARIFA ให้ยึดมั่นในการตัดสินใจดั้งเดิมที่จะตัดความสัมพันธ์กับนายคาร์โดเอนเอาไว้ ซึ่งในเอกสารระบุว่า “บริษัทควรที่จะลาออกจากทุกตำแหน่งที่เกี่ยวข้องเพียงฝ่ายเดียว”\n\nส่วนนายฟรานซิสโก ฮาเวียร์ อิลลาเนส ทนายความจากบริษัทในเครือจากประเทศชิลีก็ได้เตือน ARIFA เช่นกันว่านายคาร์โดเอนนั้นเป็นบุคคลที่มีความเสี่ยงเรื่องชื่อเสียงเป็นอย่างยิ่ง และไม่ใช่เรื่องที่ดีเลยที่บริษัทจะไประบุว่านายคาร์โดเอนนั้นเป็นลูกค้าของบริษัท\n\nอย่างไรก็ตาม คำเตือนดังกล่าวนี้ก็ถูกละเลย เนื่องจากในช่วงเดือน มิ.ย. 2549 สำนักกฎหมายได้แจ้งกลับไปยังตัวแทนของนายคาร์โดเอนว่าบริษัทได้มีการทบทวนการตัดสินใจเกี่ยวกับการตัดความสัมพันธ์อีกครั้งหนึ่ง โดยระบุว่า “สืบเนื่องจากที่ได้รับแจ้งข้อมูลมาเมื่อไม่กี่วันก่อน” ซึ่งรายละเอียดของคำว่าข้อมูลดังกล่าวนั้นได้อ้างอิงถึงข้อมูลอีกชุดหนึ่งที่ไม่ปรากฎอยู่ในเอกสารซึ่งรั่วไหลแต่อย่างใด ทว่ามีการระบุกันว่าข้อมูลชุดนี้นั้นเกี่ยวกับประเด็นพิพาททางกฎหมายของนายคาร์โดเอนในสหรัฐฯ\n\nในช่วงเวลาไม่กี่เดือนหลังจากนั้น ARIFA ก็ได้มีการสร้างบริษัทเปลือกหอยให้กับนายคาร์โดเอนจำนวนสองแห่ง และจัดตั้งมูลนิธิเพื่อผลประโยชน์ส่วนบุคคลขึ้นมา ซึ่งรายละเอียดของมูลนิธิที่ว่ามานี้ก็คล้ายกับกองทุนทรัสต์ ที่จะได้รับการปกป้องมากว่าที่บริษัทเปลือกหอยโดยทั่วไปจะสามารถดำเนินการให้ได้\n\nทั้งนี้เมื่อมีการสอบถามคำถามไปยังตัวแทนของบริษัท Empresas Cardoen ทางตัวแทนบริษัทก็ระบุว่าบริษัทของนายคาร์โดเอนในปานามานั้นมีโครงสร้างที่เก่าแก่ จัดตั้งขึ้นมาหลังจากที่มีหมายแดงในปี 2536 ซึ่งทำให้การดำเนินการทางการเงินต่างๆของนายคาร์โดเอนนั้นมีความยากลำบากมากยิ่งขึ้น\n\nขณะที่ทาง ARIFA ก็ได้มีการตอบคำถามของผู้สื่อข่าวกลับมาเช่นกัน ระบุว่าบริษัทนั้นได้ประเมินความเสี่ยงแล้วหลายปัจจัย เมื่อจะต้องตรวจสอบลูกค้า ซึ่งการตรวจสอบนั้นรวมไปถึงความสัมพันธ์ของลูกค้ากับบุคคลทางการเมือง และธุรกิจของพวกเขา\n\nโดย ARIFA ได้มีการอ้างถึงบันทึกสาธารณะ ระบุว่าในปี 2549 ได้มีการตรวจสอบธุรกิจของนายคาร์โดเอน ก็ไม่พบว่าเข้าข่ายว่ามีความเสี่ยงสูงแต่อย่างใด อีกทั้งเจ้าหน้าที่ รวมไปถึงผู้ถือหุ้นของบริษัทนอกอาณาเขตก็ยังไม่เคยต้องข้อหาว่ามีพฤติกรรมอาชญากรรม อาทิ การฟอกเงิน และการสนับสนุนการก่อการร้ายด้วยเช่นกัน เพราะถ้าหากพบ ทาง ARIFA ก็จะต้องมีการรายงานข้อมูลไปให้กับทางการได้รับทราบ\n\n@ไม่มีใครที่เป็นเทวดาบนโลกใบนี้\n\nสำหรับประวัติของ ARIFA นั้นพบว่าเป็นบริษัทสัญชาติเปรูที่มีความเป็นไปเป็นมาอย่างยาวนาน โดยสำนักกฎหมายแห่งนี้ถูกก่อตั้งในปี 2475 หรือในปีเดียวกับที่ประเทศไทยมีการเปลี่ยนแปลงระบอบการปกครอง โดยผู้ก่อตั้งคนหนึ่งของสำนักกฎหมายนั้นก็คือนายฮาร์โมดิโอ อาเรียส มาดริด ที่หลังจากก่อตั้งไม่นานเขาก็ลาออกเพื่อจะไปเป็นประธานาธิบดีของปานามา ขณะที่ผู้ก่อตั้งและผู้ร่วมค้ากับบริษัทในภายหลังนั้นก็พบว่ามีตำแหน่งระดับสูงมากในแวดวงราชการ\n\nทั้งนี้เป็นเวลาเกือบศตวรรษแล้วที่ปานามานั้นมีชื่อเสียงสำหรับชาวต่างชาติหากต้องการจะดำเนินการจัดตั้งบริษัทเปลือก การให้บริการบริษัทนอกอาณาเขตซึ่งสำหรับบริษัท ARIFA นั้นก็ได้มีการระบุบนเว็บไซต์ของบริษัทว่าพันธมิตรของบริษัทได้มีการร่างกฎหมายที่จะนำมาซึ่งการให้บริการนอกอาณาเขตอันเป็นสิ่งที่มีความต้องการสูงที่สุดสำหรับลูกค้า\n\nโดยรัฐบาลปานามานั้นได้มีการแก้ไขกฎหมายและข้อบังคับต่างๆใหม่ เพื่อที่จะทำให้มีความโปร่งใสมากขึ้นในด้านของอุตสาหกรรมการให้บริการนอกอาณาเขต ซึ่งการเปลี่ยนแปลงด้านกฎหมายและข้อบังคับดังกล่าวนั้นเป็นการดำเนินการให้สอดคล้องกับมาตรฐานความเป็นสากลที่เริ่มจะมีความเข้มงวดในด้านความลับทางการเงินมากขึ้น อย่างไรก็ตาม ผู้สนับสนุนกฎหมายบางคนกล่าวว่ากฎหมายนี้ยังใช้ไม่ได้\n\nสำหรับบริษัท Farkit Trading Corp นั้นพบว่าก่อตั้งขึ้นในปี 2528 ซึ่งในช่วงเวลานั้นกฎหมายของปานามายังอนุญาตให้มีการปกปิดตัวตนที่แท้จริงของเจ้าของบริษัทที่จดทะเบียนในประเทศปานามาได้ ซึ่งตามจดหมายที่ ARIFA ได้ชี้แจงกับ ICIJ ได้อ้างถึงบันทึกบริษัทระบุว่าในช่วงเวลาดังกล่าว ARIFA ไม่ได้มีความเชื่อมโยงกับทั้งนายคาร์โดเอนหรือบริษัท Farkit Trading Corp ในช่วงที่มีการจัดตั้งบริษัทแต่อย่างใด\n\nแต่ว่าในปีถัดมา ก็พบว่าบริษัท Farkit Trading Corp ได้ดำเนินการซื้อที่ดินในประเทศชิลี ซึ่งที่ดินที่ว่านี้นั้นได้ถูกโอนมายังบริษัทโฮลดิ้งอีกแห่งที่เชื่อมโยงกับนายคาร์โดเอน\n\nโดยในช่วงเวลาที่บริษัท Farkit Trading Corp ถูกก่อตั้งขึ้นนั้น บริษัทค้าอาวุธของนายคาร์โดเอนที่ชื่อว่า Industrias Cardoen ได้ดำเนินการค้าอาวุธให้กับกองทัพของรัฐบาลปิโนเชต์ในชิลี และบริษัทแห่งนี้ยังได้มีการลูกจ้างบริษัทเพิ่มจำนวนกว่า 800 คน ซึ่งมาจากทั้งละตินอเมริกาและยุโรป\n\nสำหรับผลิตภัณฑ์ที่มีชื่อเสียงมากที่สุดของบริษัทของนายคาร์โดเอนก็ได้แก่ระเบิดคลัสเตอร์ ที่มีศักยภาพในการระเบิดกลางอากาศเพื่อกระจายวัตถุระเบิดขนาดเล็กออกมาครอบคลุมอาณาบริเวณกว้างเท่ากับสนามฟุตบอลจำนวนหลายสนาม ซึ่งบริษัทของนายคาร์โดเอนนั้นได้เคยขายระเบิดดังกล่าวให้กับอิรักในช่วงปี 2523 ในช่วงสงครามระหว่างอิรักและอิหร่าน โดยบริษัทของนายคาร์โดเอนสามารถขายระเบิดที่ว่านี้คิดเป็นมูลค่ารวมมากกว่า 200 ล้านดอลลาร์สหรัฐฯ หรือประมาณ 4 พันกว่าล้านบาท ตามอัตราแลกเปลี่ยนในช่วงเวลาดังกล่าว\n\nส่วนนายคาร์โดเอนนั้นพบว่าจบการศึกษาในระดับชั้นปริญญาเอกในสาขาวิศวกรรมโลหะจากมหาวิทยาลัยยูทาห์ โดยเขาได้เคยจดสิทธิบัตรระเบิดคลัสเตอร์ที่มีลักษณะปลอดภัยและมีความเรียบง่ายมากกว่าในสหรัฐฯ ในช่วงปี 2531ซึ่งระเบิดชนิดดังกล่าวนั้นก็ได้ถูกแบนไม่ให้ใช้ในช่วงปี 2551 ภายใต้อนุสัญญาระหว่างประเทศว่าด้วยอาวุธยุทโธปกรณ์คลัสเตอร์ แต่อย่างไรก็ตามชาติมหาอำนาจทั้งรัสเซีย,จีนและสหรัฐฯ ก็ไม่ได้เซ็นเข้าร่วมอนุสัญญานี้แต่อย่างใด\n\nข้อมูลจากคำฟ้องในสหรัฐฯระบุว่านายคาร์โดเอนนั้นสมรู้ร่วมคิดกับบริษัทสัญชาติอเมริกันอีกแห่ง ดำเนินการส่งออกโลหะเซอร์โคเนียมอย่างผิดกฎหมายจำนวนกว่า 130 ตัน ไปยังประเทศชิลี และใช้โลหะเพื่อทำระเบิดคลัสเตอร์กว่า 24,000 ขายให้กับซัดดัม ฮุสเซน เพื่อให้ทำสงครามกับอิหร่าน ซึ่งในข้อกล่าวหาดังกล่าวนี้นั้นนายคาร์โดเอนกล่าวว่าตัวเขานั้นถูกทำให้เป็นแพะรับบาปหลังจากที่เกิดเหตุอิรักรุกรานคูเวตในเดือน ส.ค. 2533\n\nโดยคำฟ้องดังกล่าวส่งผลทำให้เกิดข้อพิพาททางกฎหมายเป็นระยะเวลานานกว่า 30 ปี ซึ่งตัวของนายคาร์โดเอนเองก็ถูกห้ามไม่ให้เดินทางออกนอกประเทศชิลี เนื่องจากว่าข้อกลาวหาทางอาญานั้นยังคงค้างคากันอยู่ และหมายแดงของตำรวจสากลก็ยังคงมีผลบังคับใช้ ซึ่งนี่ก็ทำให้นายคาร์โดเอนต้องกระจายการถือครองธุรกิจของตัวเองไปสู่ธุรกิจทางด้านการท่องเที่ยวและการผลิตไวน์ และในที่สุดเขาก็ทิ้งธุรกิจอาวุธไว้เบื้องหลัง\n\nมีรายงานว่าในช่วงเวลาที่มีปัญหาทางกฎหมาย นายคาร์โดเอนได้เปิดมูลนิธิอีกแห่งในปี 2548 เพื่อจะสนับสนุนสถาบันทางวัฒนธรรมชิลี ซึ่งในช่วงเวลานั้น รัฐมนตรีว่าการกระทรวงศึกษาธิการก็ได้มอบรางวัลให้กับนายคาร์โดเอนชื่อว่ารางวัล Gabriela Mistral Order of Education and Cultural Merit และเสนอชื่อนายคาร์โดเอนให้ได้รับรางวัลโนเบล\n\nโดยนายเซร์คิโอ บิทาร์ รัฐมนตรีว่าการกระทรวงศึกษาธิการในช่วงเวลานั้นกล่าวในระหว่างพิธีมอบรางวัลระบุว่า “ผู้คนอาจจะเคยทำเรื่องอะไรบางอย่างมาก่อน ก่อนที่จะไปทำอย่างอื่น เราต้องพิจารณาถึงเรื่องดีๆที่ผู้คนได้ทำให้ มากกว่าจะมาถกเถียงกันว่าคนๆนั้นอาจเคยมีประเด็นที่พัวพันกับเรื่องสงครามและอาวุธ”\n\nและนายบิทาร์ยังกล่าวทิ้งท้ายด้วยว่า “ยิ่งไปกว่านั้น ไม่มีใครที่เป็นเทวดาบนโลกใบนี้”\n\n@มูลนิธิผลประโยชน์ส่วนบุคคล\n\nในช่วงเวลา 6 เดือนหลังจากที่สำนักกฎหมาย ARIFA ตัดสินใจจะรักษาความสัมพันธ์กับนายคาร์โดเอนในฐานะลูกค้าต่อไป สำนักกฎหมายแห่งนี้ได้ดำเนินการจัดตั้งมูลนิธิชื่อว่า Fundación Colchagua ซึ่งมูลนิธินี้นั้นเป็นมูลนิธิเพื่อผลประโยชน์ส่วนบุคคล ตั้งชื่อตามจังหวัดในชิลีที่เป็นบ้านเกิดของนายคาร์โดเอน\n\nทั้งนี้แม้คำว่า ‘มูลนิธิ’ มักจะต้องเป็นสิ่งที่เกี่ยวข้องกับองค์กรการกุศล,องค์กรไม่แสวงหาผลกำไร แต่ว่าคำว่ามูลนิธิพื่อผลประโยชน์ส่วนบุคคลในปานามานั้นเป็นหน่วยงานทางการเงินที่สามารถจะให้ความคุ้มครองได้เหนือยิ่งขึ้นไปกว่าบริษัทเปลือกหอยมากนัก\n\nโดยภายใต้กฎหมายของปานามานั้นระบุเอาไว้ว่าทรัพย์สินที่ได้รับการคุ้มครองภายใต้มูลนิธิเพื่อผลประโยชน์ส่วนบุคคลจะไม่สามารถดำเนินการยึดทรัพย์สินนั้นได้ ส่วนทรัพย์สินที่มาจากต่างประเทศทั้งหมดจะได้รับการยกเว้นภาษี ไม่มีข้อกำหนดทางกฎหมายในการเปิดเผยข้อมูลแก่เจ้าหน้าที่ และไม่มีข้อกำหนดในเรื่องของการเปิดรายชื่อผู้รับผลประโยชน์สูงสุดแต่อย่างใด\n\nปรากฏข้อมูลว่านายคาร์โดเอนนั้นก็เป็นทั้งผู้รับผลประโยชน์จากมูลนิธิ Fundación Colchagua และยังทำหน้าที่เป็นผู้พิทักษ์อีกด้วย นี่ส่งผลทำให้เขาเป็น \"บุคคลเดียวที่มีสิทธิได้รับทรัพย์สินของมูลนิธิและรายได้ของมูลนิธิ”\n\nส่วนบุตรทั้งสองของนายคาร์โดเอนนั้นพบว่าถูกแต่งตั้งให้เป็นบอร์ดบริหารของมูลนิธิ ซึ่งข้อมูลจากเอกสารที่รั่วไหลและบันทึกสาธารณะระบุว่าถ้าหากนายคาร์โดเอนเสียชีวิต ผู้รับผลประโยชน์จากมูลนิธิก็จะเป็นบริษัทอีกสองแห่งที่เชื่อมโยงกับนายคาร์โดเอนด้วยเช่นกัน โดยทั้งสองบริษัทที่ว่ามานั้นถูกก่อตั้งโดยสำนักกฎหมาย ARIFA ชื่อว่าบริษัท Totorilla Corp และบริษัท Pantanillo ส่วนผู้รับผลประโยชน์รายที่สามชื่อว่าบริษัท Inversiones Nancagua SA จดทะเบียนในประเทศชิลี\n\nขณะที่บนเว็บไซต์ของสำนักกฎหมาย ARIFA ระบุว่าในระหว่างปี 2523-2533 นักกฎหมายจำนวนสองคนของสำนักกฎหมายได้เข้าไปมีส่วนร่วมในการร่างกฎหมายเกี่ยวกับกองทุนทรัสต์และมูลนิธิผลประโยชน์ส่วนตน ซึ่งกฎหมายดังกล่าวที่มีผลบังคับใช้ในปี 2538 นั้นก็ถูกปรับเปลี่ยนรายละเอียดไปแค่บางอย่าง แต่ว่าก็ยังคงมีผลจนถึงปัจจุบัน\n\nหน้าเว็บไซต์สำนักกฎหมาย ARIFA ระบุว่าได้รับรางวัลสำนักกฎหมายชั้นนำประจำปี 2565 ในประเทศปานามา\n\nส่วนในเอกสารโปรโมชั่นส่งเสริมการขายของสำนักกฎหมาย ARIFA นั้นระบุถึงบริการปกป้องคุ้มครองลูกค้าด้วยเช่นกัน ภายใต้กลไกของมูลนิธิผลประโยชน์ส่วนบุคคลด้วยเช่นกัน\n\nในบันทึกได้ระบุต่อไปด้วยว่าในปี 2553 สำนักกฎหมาย ARIFA ได้ยุติการให้บริการกับบริษัทของนายคาร์โดเอนและมูลนิธิ Fundación Colchagua ซึ่งในเอกสารนั้นไม่ได้ให้เหตุผลของการยุติความสัมพันธ์แต่อย่างใด อย่างไรก็ตามมีการรายงานว่าในปี 2552 บริษัททางด้านผลิตภัณฑ์ในครัวเรือนสัญชาติบราซิลชื่อว่า Bombril SA ได้มีการเรียกร้องให้ ARIFA ดำเนินการตรวจสอบภายในกับนายคาร์โดเอนและบริษัท Farkit Trading ของเขาอีกครั้งหนึ่ง\n\nและในปี 2553 เช่นเดียวกัน นายคาร์โดเอนก็ได้ติดต่อกับทนายความสัญชาติปานามาอีกคนชื่อว่านายโรลันโด แคนดาเนโด เพื่อให้นายแคดาเนโดนั้นทำหน้าที่เป็นผู้จดทะเบียนบริษัท,สถาบันการเงินนอกอาณาเขตให้ ซึ่งนายแคนดาเนโดนั้นมักจะถูกใช้ใช้บริการโดยกลุ่มชาวชิลีผู้ร่ำรวย เพื่อที่จะดำเนินการสร้างบริษัทเปลือกหอยในต่างแดนนั่นเอง\n\nส่วนนายแคนดาเนโดได้มีการชี้แจงกับ ICIJ ว่าบริษัทของเขานั้นได้ดำเนินการตามกฎหมายของประเทศปานามาด้วยมาตรฐานทางกฎหมายสูงสุด แต่อย่างไรก็ตาม ด้วยหน้าที่ในการรักษาความลับของลูกค้า ทำให้เขาไม่สามารถจะชี้แจงข้อซักถามของ ICIJ ได้ หรือแม้แต่กระทั่งจะยืนยันว่าใครเป็นหรือไม่เป็นลูกค้า เขาก็ไม่สามารถจะทำได้\n\nต่อมาในปี 2562 นายอันเดรส คาร์โดเอน บุตรชายของนายคาร์ลอส คาร์โดเอน ได้ให้สัมภาษณ์กับหนังสือพิมพ์ท้องถิ่นยืนยันว่าพ่อของเขาและสมาชิกครอบครัวคนอื่นๆนั้นไม่มีและไม่เคยมีทุนจดทะเบียนอยู่ในต่างแดนแต่อย่างใด และเมื่อช่วงฤดูร้อน (ประมาณเดือน มิ.ย.)ที่ผ่านมานี้เองนายคาร์ลอส คาร์โดเอนก็ได้ให้สัมภาษณ์สื่อเช่นกันว่าเขาไม่ได้อยู่ในกลุ่มนักธุรกิจที่มีการโยกย้ายทุนออกนอกประเทศแต่อย่างใด\n\nสำหรับนายแคนดาเนโดนั้นยังคงทำหน้าที่เป็นตัวแทนผู้จดทะเบียนให้กับมูลนิธิ Fundación Colchagua จนถึงวันที่ 17 ธ.ค. 2556 ซึ่งในวันนั้นเอง คณะกรรมการมูลนิธิได้ตัดสินใจยุบมูลนิธิ Fundación Colchagua ลง และตัดสินใจย้ายทรัพย์สินยังบริษัทของนายคาร์โดเอนอีกแห่งในปานามา พร้อมกับแต่งตั้งให้นายแคนดาเนโดเป็นตัวแทนผู้ทำหน้าที่จดทะเบียน\n\nสำหรับบริษัท Farkit Trading นั้นยังคงดำเนินกิจการต่อไปอีกเกือบสิบปี ก่อนที่บริษัทจะถูกระงับการดำเนินกิจการลงเนื่องจากว่าไม่ได้ชำระเงินค่าดำเนินธุรกิจในประเทศปานามา ซึ่งข้อมูลจากทะเบียนธุรกิจในปานามาระบุว่านายแคนดาเนโดนั้นยังคงทำหน้าที่เป็นตัวแทนให้กับบริษัทของนายคาร์โดเอนต่อไปอย่างน้อยสามบริษัท\n\nโดยนายคาร์โดเอนนั้นเพิ่งจะมีอายุได้ 80 ปี เมื่อช่วงเดือน พ.ค.ที่ผ่านมา แต่เขาก็ยังคงต้องต่อสู้ทางกฎหมายเพื่อให้ตำนวจสากลนั้นหมายแดงออกไป ส่วนสหรัฐฯ นั้นก็ไม่เคยจะยื่นคำร้องขอส่งตัวผู้ร้ายข้ามแดนเลย จนกระทั่งถึงเดือน มี.ค. 2562 หรือก็คือหลังจากการฟ้องร้องผ่านพ้นไปแล้วเป็นระยะเวลากว่า 26 ปีนั่นเอง\n\nนายคาร์ลอส คาร์โดเอนเข้าฟังคำตัดสินของศาลฎีกาต่อกรณีคำร้องขอส่งตัว (อ้างอิงวิดีโอจากซีเอ็นเอ็น ชิลี)\n\nต่อมาในเดือน มี.ค. 2563 ศาลฎีกาชิลีก็ปฏิเสธคำร้องขอส่งตัวผู้ร้ายข้ามแดน โดยระบุว่าระยะเวลานั้นผ่านไปนานมากแล้วนับตั้งแต่ที่นายคาร์โดเอนถูกตั้งข้อกล่าวหาอาชญากรรม และนายคาร์โดเอนก็ไม่ได้มีความผิดภายใต้กฎหมายชิลีแต่อย่างใด\n\nส่วนนายคาร์โดเอนก็ได้ยื่นคำร้องขอไปยังกระทรวงการต่างประเทศชิลีเพื่อให้มอบเอกสิทธิ์คุ้มครองทางการทูต และยังขอให้กระทรวงนั้นเดินเรื่องไปถึงตำรวจสากลเพื่อจะยกหมายแดงออกไป ด้วยข้ออ้างว่าสถานะการเป็นผู้ร้ายที่เป็นที่ต้องการตัวมาเป็นระยะเวลานานนับสิบปีนั้นได้ละเมิดสิทธิขั้นพื้นฐานของเขาในการเข้าถึงความยุติธรรมและเสรีภาพส่วนบุคคล ซึ่งหลังจากที่นายคาร์โดเอนส่งคำร้องมา ทางกระทรวงการต่างประเทศก็ได้ส่งเรื่องไปยังกรมบัญชีกลางเพื่อจะสอบถามแนวทางปฏิบัติแล้ว\n\nแต่ว่าอธิบดีกรมบัญชีกลางกลับสรุปว่าหากไม่มีกระบวนการทางกฎหมายที่กำหนดไว้ชัดเจนสำหรับประเด็นเรื่องเอกสิทธิ์คุ้มครองทางการทูต ก้ให้เป็นดุลยพินิจของกระทวงการต่างประเทศได้เลย\n\nโดยนี่ทำให้การตัดสินใจค้างอยู่ที่กระทรวงการต่างประเทศ และทำให้เกิดความสับสนในระบบบริหารราชการของชิลีเป็นอย่างยิ่ง\n\nเรียบเรียงจาก:https://www.icij.org/inside-icij/2022/09/most-wanted-chilean-arms-dealer-concealed-ties-to-companies-with-help-from-panamas-offshore-industry/",
    "ไต้หวันระงับฟรีวีซ่าไทย และอีกหลายชาติ หลังเตรียมเปิดประเทศ 12 ก.ย. 65": "วันนี้ (7 ก.ย. 65) สำนักข่าวซีเอ็นเอรายงานว่า กรมการกงสุลไต้หวัน ประกาศระงับฟรีวีซานักเดินทางชาวไทย และอีกหลายชาติในอาเซียนชั่วคราว หลังเตรียมเปิดพรมแดนอีกครั้งวันที่ 12 กันยายน 2565โดยกรมการกงสุลไต้หวันได้ประกาศว่า ไต้หวันจะระงับการเข้าประเทศ โดยไม่ต้องขอวีซ่าชั่วคราวสำหรับนักท่องเที่ยวจากประเทศ ชิลี, สาธารณรัฐโดมินิกัน, อิสราเอล, ญี่ปุ่น, สาธารณรัฐเกาหลี, นิการากัว, สิงคโปร์, มาเลเซีย, ไทย, บรูไน, ฟิลิปปินส์ และรัสเซียสำหรับนักเดินทางที่ถือพาสปอร์ตสัญชาติไทย บรูไน ฟิลิปปินส์ และรัสเซีย ที่จะเดินทางเข้าไต้หวัน หลังมีการปรับเปลี่ยนสถานะฟรีวีซา หรือได้รับอนุญาตจากทางการไต้หวันแล้ว จะต้องแสดงหลักฐานการจองที่พัก และแสดงรายละเอียดจำนวนเงินที่มากเพียงพอที่จะท่องเที่ยวในไต้หวัน ขณะที่ลูกเรือหรือพนักงานต้อนรับบนเครื่องบินของไทย บรูไน ฟิลิปปินส์ และรัสเซีย ที่ประสงค์จะขึ้นเครื่องเพื่อรายงานการปฏิบัติหน้าที่ ไม่มีสิทธิ์เข้าไต้หวันโดยไม่ขอวีซาในช่วงนี้อย่างไรก็ตาม ผู้เดินทางไปไต้หวันยังคงต้องกักตัวเป็นเวลา 3 วัน และทำการทดสอบ PCR เมื่อเดินทางมาถึงไต้หวัน และยังจำกัดจำนวนของผู้โดยสารขาเข้า 50,000 คน/สัปดาห์",
    "ประชุม APEC SME ดัน BCG Model": "วันนี้ (5 กันยายน 2565) ที่โรงแรม ทราย ลากูน่า ภูเก็ต นายวีระพงศ์ มาลัย ผู้อำนวยการสำนักงานส่งเสริมวิสาหกิจขนาดกลางและขนาดย่อม (สสว.) เปิดเผยว่า การจัดประชุม APEC MSME 2022 ซึ่ง สสว. เป็นเจ้าภาพจัดการประชุมในกรอบวิสาหกิจขนาดกลางและขนาดย่อมได้เริ่มขึ้นวันนี้เป็นวันแรก เริ่มด้วยการจัดกิจกรรมประชุมเชิงปฏิบัติการในหัวข้อ “การเร่งการพัฒนาด้านเศรษฐกิจองค์รวม (BCG Model) สำหรับวิสาหกิจ MMSMEs ในภูมิภาคเอเปค ผ่านตลาดคาร์บอนเครดิต” (Accelerating Bio-Circular-Green (BCG) Adoption among APEC MMSMEs) โดยมีวัตถุประสงค์เพื่อมุ่งสร้างความเข้าใจในโอกาสและความท้าทายของการนำ BCG ไปปรับใช้สำหรับ MSME และการร่วมแบ่งปันแนวทางและเครื่องมือนโยบายส่งเสริม MSME เพื่อใช้โอกาสจาก BCG เช่นเศรษฐกิจหมุนเวียนและตลาดสินเชื่อคาร์บอน\n\nโดยมีวิทยากรที่มีชื่อเสียงจากหน่วยงานภาครัฐ ภาคเอกชน ในเขตเศรษฐกิจเอเปค รวมทั้งองค์กรระหว่างประเทศ ได้แก่ UNESCAP เช่น ดร.เจนกฤษณ์ คณาธารธนา จาก สวทช. Dr. Vikram Ahuja, Giken Mobility Pte. Ltd., จากสิงคโปร์ Mr. Shabib Rizvi, Policy, Analysis and International Small and Family Business, จากออสเตรเลีย ฯลฯ ร่วมแลกเปลี่ยนความคิดเห็นและนำเสนอข้อมูลเชิงลึกของแต่ละเขตเศรษฐกิจ ซึ่งการประชุมนี้ได้เปิดโอกาสให้หน่วยงานภาครัฐ ภาคเอกชน และผู้ประกอบการ MSME เข้าร่วมงาน โดยมีเขตเศรษฐกิจสมาชิกเข้าร่วม 11 เขตเศรษฐกิจ ได้แก่ ไทย เม็กซิโก ชิลี มาเลเซีย อินโดนีเซีย สหรัฐอเมริกา เวียดนาม ฟิลิปปินส์ จีนฮ่องกง แคนาดา และบรูไนดารุสซาลาม มีผู้เข้าร่วมประชุมผ่านทั้งออนไลน์และออฟไลน์เกือบ 200 คน\n\nสำหรับประเด็นที่มีการแลกเปลี่ยนและเป็นที่สนใจของผู้เข้าร่วมประชุม คือ ทุกฝ่ายมีความเห็นร่วมกันว่า BCG Model หรือ การดำเนินธุรกิจโดยคำนึงถึงสิ่งแวดล้อม เป็นแนวทางที่ควรต้องดำเนินการ จากมูลเหตุของการเปลี่ยนแปลงสภาพอากาศที่ทำให้เกิดความเสียหายกับเศรษฐกิจโลก และส่งผลกระทบต่อเศรษฐกิจของภูมิภาคเอเชียตะวันออกเฉียงใต้ไม่น้อยกว่าร้อยละ 4 ของ GDP รวม ทำให้เริ่มมีการมองหาการพัฒนาที่ยั่งยืนด้วยการลดการทำลายสิ่งแวดล้อม โดยเฉพาะเรื่องการลดการปล่อยก๊าซเรือนกระจก ดังนั้นการมีขึ้นของตลาดคาร์บอนเครดิตผ่านการกำหนดราคาเมื่อธุรกิจต่าง ๆ มีการปล่อยก๊าซเรือนกระจก (GHG) ในปริมาณที่สูงนั้นจะช่วยให้ทั่วโลกมุ่งลดการปล่อยก๊าซ GHG และเริ่มมองว่าการปรับธุรกิจสู่แนวคิดของ BCG นั้นมีความน่าสนใจและคุ้มค่าแก่การลงทุนมากยิ่งขึ้น และหาแนวทางในการสนับสนุนธุรกิจที่มีการดูแลสิ่งแวดล้อมเพื่อสร้างแรงจูงใจให้ผู้ประกอบการ MSME ให้ความสำคัญกับการดำเนินการในเรื่องนี้มากยิ่งขึ้น เช่น การให้สิทธิประโยชน์ทางภาษีกับธุรกิจสีเขียว การให้ข้อมูลความรู้กับผู้ประกอบการเพื่อให้ปรับตัวเข้าสู่ BCG การสนับสนุนให้เกิดการจัดซื้อจัดจ้างทั้งภาครัฐ-ภาคเอกชนในกลุ่มสินค้า BCG\n\n“ประเด็นที่มีการพูดถึงกันมาก คือ MSME มีความสำคัญกับการขับเคลื่อนระบบเศรษฐกิจของทุกเขตเศรษฐกิจ ดังนั้นทำอย่างไรจะให้การพัฒนาเป็นการสร้างความเจริญ ขณะเดียวกันต้องมีความยั่งยืน และที่สำคัญคือต้องสามารถพึ่งพาตัวเองได้ ซึ่ง BCG Model เป็นแนวทางสำคัญที่ตอบโจทย์ในเรื่องนี้ โดยการใช้ความคิดสร้างสรรค์ การคิดนอกกรอบ การใช้ประโยชน์จากเทคโนโลยี การวิจัย พัฒนา การสร้างนวัตกรรมเพื่อการดำเนินธุรกิจ ซึ่งเป็นหัวใจสำคัญของการพัฒนาภายใต้ Concept BCG และยังเป็นโอกาสที่จะช่วยสร้างธุรกิจใหม่ๆ โดยเฉพาะในกลุ่ม Start up รวมถึงการให้บริษัทขนาดใหญ่ เป็นต้นแบบให้กับ MSME ซึ่งนับเป็นจุดเริ่มต้นของการพัฒนาเข้าสู่ห่วงโซ่อุปทานของบริษัทรายใหญ่ และจะนำไปสู่ห่วงโซ่อุปทานโลกได้ในอนาคต” ผอ.สสว. กล่าว\n\n\n\nทั้งนี้ เนื่องจาก BCG Model เป็นแนวทางที่ทั่วโลกให้ความสำคัญ ดังนั้น ผู้ประกอบการ MSME ก็ต้องเห็นความสำคัญเพราะมิฉนั้นจะทำให้ขีดความสามารถในการแข่งขัน หรือการจะขยายตลาดในพื้นที่ต่างๆ ลดลงหรือหมดไปในที่สุด เพราะ BCG Model คือโอกาสที่จะสร้างการเติบโตอย่างยั่งยืน แต่เนื่องจาก MSME ส่วนใหญ่มีกำหลังหรือศักยภาพที่จะปรับตัวต่ำกว่าขนาดใหญ่ จึงเป็นเรื่องที่ภาครัฐต้องเตรียมแนวทางในการส่งเสริมและพัฒนา ซึ่งข้อคิดเห็นที่ได้จากการประชุมนี้ คือ ต้องมีแนวทางการในการให้คำแนะนำแก่หน่วยงานภาครัฐ การสนับสนุนแนวคิดการประกอบธุรกิจที่ยั่งยืน การมุ่งสร้างความตระหนักและสนับสนุนการบริโภคที่ยั่งยืน และการสนับสนุนความร่วมมือระหว่างหน่วยงานที่โปร่งใส ผ่านการสนับสนุนที่ครอบคลุมทั้งด้านการเงิน และด้านที่ไม่ใช่การเงิน ซึ่งต้องมีการบูรณาการความร่วมมือระหว่างหน่วยงานรัฐเพื่อให้บริการอย่างไร้รอยต่อ และให้การสนับสนุนสินเชื่อธุรกิจที่เป็นมิตรต่อสิ่งแวดล้อม เป็นต้น\n\n\n\nอย่างไรก็ดี ข้อมูลต่างๆ รวมถึงข้อคิดเห็นที่ได้จากการประชุมครั้งนี้ สสว. จะดำเนินการรวบรวม เพื่อจัดทำเป็นรายงานเอเปค และมุ่งพัฒนาข้อเสนอแนะเชิงนโยบาย สำหรับการระบุแนวปฏิบัติเพื่อเสริมสร้างศักยภาพ MSMEs ผ่านการแบ่งปันแนวปฏิบัติที่ดีต่อไป",
    "ช้อปปี้ ประเทศไทย จ่อปลดพนักงาน อีกระลอกกว่า 100 ชีวิต": "เลย์ออฟฟ้าผ่า Shopee ประเทศไทย ปลดพนักงานไทย กว่าร้อยชีวิตฟ้าผ่า เลิกจ้างพนักงานอีกระลอก ไม่เกิน 10% เผย เป็นการปรับโครงสร้างทั้งภูมิภาค หวังสร้างการเติบโตระยะยาว\n\nวันที่ 26 กันยายน 2565 รายงานจากหลายสำนักตรงกันว่า Shopee ประเทศไทย เตรียมประกาศเลิกจ้างพนักงานอีกระลอก โดยบริษัทแจ้งว่า จะเลิกจ้างพนักงานโดยวิธีการคำนวณเป็น % ตัวเลขหลักเดียว (หรือน้อยกว่า 10%)\n\nโดยวิธีการคำนวนดังกล่าวที่จะคิดเป็นเปอร์เซนต์ตัวเลขหลักเดียว หรือน้อยกว่า 10% จะทำให้กระทบกับชีวิตพนักงานกว่าร้อยคนที่กำลังปฏิบัติงานให้กับ Shopee ประเทศไทย อยู่ในเวลานี้\n\nทั้งนี้ Shopee ประเทศไทย เพิ่งจะมีการเลย์ออฟพนักงานในธุรกิจ Shopee Food และ Shopee Pay ราว 50% แบบฟ้าผ่าในช่วงกลางปี โดยมีผลตั้งวันที่ 1 กรกฎาคม 2565 ที่ผ่านมา\n\nขณะที่ ข่าวการเตรียมเลิกจ้างล่าสุดอีกไๆม่เกิน 10% นั้น เกิดขึ้นภายหลังมีการประชุมกันในวันนี้ โดยแจ้งเหตุผลว่า นโยบายดังกล่าวเป็นไปเพื่อการ ปรับโครงสร้างขององค์กรให้สามารถตอบรับสถานการณ์ความท้าทายทางเศรษฐกิจในปัจจุบัน\n\nการปรับลดจำนวนพนักงานของ Shopee ประเทศไทยนั้น สอดคล้องกับที่ Shopee ในประเทศอื่นๆ ประกาศหลังเลย์ออฟพนักงานในหลายตลาด ไม่ว่าจะเป็นจีนที่ประกาศเลิกจ้างน้อยกว่า 10% อินโดนีเซียเลิกจ้าง 3% ไปจนถึง ชิลี โคลอมเบีย และเม็กซิโกที่เลิกจ้างพนักงานส่วนใหญ่ และหันไปดำเนินการแบบข้ามพรมแดนแทน\n\nอย่างไรก็ตามการปรับลดพนักงานครังนี้ Shopee มั่นใจว่าจะไม่กระทบถึงภาพรวมการดำเนินงานของ Shopee ในประเทศไทย ทุกอย่างยังคงเดินหน้าต่อ โดยปัจจุบัน Shopee มีพนักงานในไทยราว 1 พันคน",
    "Apple เตรียมปรับราคาแอปใน App Store ในยุโรปและบางประเทศในเอเชีย มีผล 5 ต.ค.นี้": "Apple กล่าวว่าจะขึ้นราคาแอปใน App Store ทั่วยุโรปและในตลาดเอเชียบางประเทศในเดือนหน้า เนื่องจากค่าเงินที่อ่อนค่าลงเมื่อเทียบกับเงินดอลลาร์ที่แข็งค่าขึ้น การขึ้นราคาจะมีผลทั้งการซื้อแบบ in-app purchase และการซื้อแอปปกติบน App Store โดยจะมีผลตั้งแต่วันที่ 5 ตุลาคมเป็นต้นไป\n\nการปรับราคาจะมีผลกับทุกประเทศที่ใช้สกุลเงินยูโร รวมถึง สวีเดน เกาหลีใต้ ชิลี อียิปต์ มาเลเซีย ปากีสถาน เวียดนาม และญี่ปุ่น โดยประเทศที่อยู่ในตลาดยูโรทั้งหมด ยกเว้นมอนเตเนโกร จะมีการปรับราคาแอปพื้นฐาน 0.99 ยูโรขึ้นเป็น 1.19 ยูโรในเดือนหน้า (ปรับราคาเพิ่มขึ้น 20%)\n\nส่วนการปรับขึ้นราคาในญี่ปุ่นนั้นมากขึ้นกว่า 30% ท่ามกลางค่าเงินเยนที่อ่อนค่าลงสู่ระดับต่ำสุดในรอบ 24 ปีเมื่อเทียบกับเงินดอลลาร์สหรัฐฯ\n\nอย่างไรก็ตาม Apple ไม่ได้ให้รายละเอียดว่าทำไมถึงขึ้นราคาแอป แต่ด้วยเงินยูโรและเงินเยนที่ต้องเผชิญกับค่าเงินดอลลาร์ที่แข็งค่า ที่น่าจะได้รับแรงหนุนมาจกาความผันผวนของค่าเงินที่มีอิทธิพลจากเงินเฟ้อและต้นทุนพลังงานที่สูงขึ้น\n\nสำนักข่าวรอยเตอร์รายงานว่า Apple ปรับราคาแอปใน App Store จากความผันผวนของค่าเงิน และเคยมีประวัติลดราคาพื้นฐานจาก 1.09 ยูโรเหลือ 0.99 ยูโรเมื่อสิงหาคม 2021\n\nที่มา : The Verge",
    "ไปต่อไม่ไหว! Shopee ปิดสาขา 4 ประเทศละตินอเมริกา หลังเปิดมาแค่ปีเดียว": "ไปต่อไม่ไหว! Shopee ปิดสาขา 4 ประเทศละตินอเมริกา ยกธงขาวถอนธุรกิจใน 'อาร์เจนตินา' ลดสเกลสาขาใน 'อาร์เจนตินา-ชิลี-โคลอมเบีย-เม็กซิโก'\n\n\n\n\n\nมาเร็วไปเร็ว! เพิ่งเข้าไปทำตลาดในละตินอเมริกาได้แค่ 1 ปี แต่ล่าสุด Shopee แพลตฟอร์มอีคอมเมิร์ซรายใหญ่จากสิงคโปร์ก็ต้องยอมยกธงขาวแล้ว\n\nรอยเตอร์สรายงานว่า Shopee ได้ส่งอีเมลภายในถึงพนักงานในบริษัทแจ้งว่า จะลดสเกลธุรกิจใน 4 ประเทศแถบละตินอเมริกาลง โดยจะถอนธุรกิจทั้งหมดออกจาก 'อาร์เจนตินา' และจะปิดการดำเนินงานบางส่วนลงใน 'ชิลี โคลอมเบีย และเม็กซิโก'\n\nสำหรับใน 3 ประเทศหลังนั้น Shopee จะยังคงให้บริการอีคอมเมิร์ซข้ามประเทศอยู่ (ซื้อ/ขายของจากต่างประเทศ) แต่จะลดสเกลลงทั้งในแง่สาขาและจำนวนพนักงาน แต่คาดว่าจะลงไม่ถึงหลักร้อย (ก่อนหน้านี้ Shopee เคยประกาศเลย์ออฟรอบใหญ่ไปแล้ว)\n\nส่วนใน 'บราซิล' ซึ่งเป็นฐานที่มั่นสำคัของ Shopee ในภูมิภาคนี้ จะยังคงดำเนินการต่อไปโดยไม่ได้รับผลกระทบใดๆ เพราะเป็นตลาดที่แข็งแกร่งที่สุดของ Shopee ในละตินอเมริกา\n\nคริส เฟิ่ง ประธานเจ้าหน้าที่บริหาร (ซีอีโอ) ของ Shopee ระบุถึงสาเหตุว่า เป็นเพราะสภาพเศรษฐกิจในขณะนี้ที่ไม่แน่นอน บริษัทจึงต้องปรับโฟกัสทรัพยากรที่มีอยู่ไปที่สาขาหลักๆ แทน\n\nเรื่องนี้เองสอดคล้องกับที่มีรายงานก่อนหน้านี้ว่า มีคำสั่งให้ฝ่ายบริหารต้องทำกำไรให้ได้ในตลาดหลักๆ ของ Shopee ในภูมิภาคเอเชียตะวันออกเฉียงใต้ หลังจากที่เปิดมานานแล้วถึง 7-8 ปี แต่บางที่ก็ยังไม่มีกำไรสักที แม้จะได้ส่วนแบ่งตลาดรายใหญ่มาแล้วก็ตาม เพราะคอสต์ต้นทุนของชอปปี้นั้นสูงมาก\n\nก่อนหน้านี้ในเดือน ต.ค. 2021 บริษัทแม่ของชอปปี้อย่าง Sea มีมูลค่าตลาดพุ่งขึ้นไปทะลุ 2 แสนล้านดอลลาร์ (ราว 7.25 ล้านล้านบาท) มาแล้ว เพราะธุรกิจเกมและธุรกิจอีคอมเมิร์ซที่เฟื่องฟูมากในยุคโควิด-19 แต่หลังจากนั้นเมื่อโควิดเริ่มคลี่คลาย สถานการณ์ก็เริ่มกลับสู่ภาวะปกติ พร้อมกับมูลค่าหุ้นของ Sea ที่เริ่มเฟดลงจนมีมูลค่าลดลงเกือบ 10 เท่า จนเหลือ 2.7 หมื่นล้านดอลลาร์ (ราว 9.8 แสนล้านบาท)\n\nนั่นจึงเป็นเหตุผลว่าทำไม Shopee จึงทยอย \"ปิดกิจการลง\" ในหลายประเทศช่วง 1 - 2 ปีมานี้ ตั้งแต่ \"อินเดีย\" \"ฝรั่งเศส\" จนถึง \"อาร์เจนติน่า\" พร้อมปิด/ลดสเกลธุรกิจที่ไม่ทำกำไรอย่าง Shopee Pay กับ Shopee Food และประกาศเลย์ออฟพนักงานทั่วโลกที่รวมถึง \"ประเทศไทย\" ไปก่อนหน้านี้",
    "หลักฐานใหม่มัดตัว! เอกวาดอร์ส่อหลุดบอลโลก 2022 คดีนักเตะปลอมสัญชาติ": "หลักฐานใหม่มัดตัว! เอกวาดอร์ส่อหลุดบอลโลก 2022 คดีนักเตะปลอมสัญชาติ\n\nทีมชาติเอกวาดอร์มีโอกาสสูงที่จะถูกตัดจากฟุตบอลโลก 2022 หลังจากมีหลักฐานใหม่มัดตัวแน่นหนาว่าไบรอน คาสติลโญ เป็นชาวโคลอมเบีย และใช้เอกสารปลอมเพื่อลงแข่ง\n\nทีมชาติเอกวาดอร์ ส่อแววถูกตัดจากฟุตบอลโลก 2022 หลังจากที่ Daily Mail เปิดเผยหลักฐานชัดเจนว่าแท้จริงแล้ว ไบรอน คาสติลโญ เป็นชาวโคลอมเบีย และใช้เอกสารปลอมเพื่อลงเล่นแบบผิดกฎ\n\nก่อนหน้านี้ ทีมชาติชิลีทำเรื่องร้องเรียนไปทางฟีฟ่าให้ตรวจสอบเรื่องสัญชาติของนักเตะรายดังกล่าว ก่อนที่ทางสมาพันธ์ลูกหนังจะตัดสินให้เอกวาดอร์ได้สิทธิ์ดังกล่าวตามเดิม\n\nอย่างไรก็ดี ทางชิลียังไม่ละความพยายามในเรื่องนี้ และได้ยื่นอุทธรณ์อีกครั้ง โดยในคราวนี้ทางสื่อเจ้าดังกล่าวได้เปิดเผยหลักฐานเพิ่มเติม ซึ่งทางชิลีเชื่อว่าจะส่งผลให้พวกเขาไปเล่นฟุตบอลโลกแทนได้\n\nสำหรับข้อมูลล่าสุดที่เปิดเผยทาง Daily Mail มีทั้งเอกสารและคลิปเสียงที่ยืนยันหนักแน่นว่าคาสติลโญเป็นชาวโคลอมเบีย และมีผู้ช่วยเหลือในการปลอมแปลงเอกสารบางอย่าง เพื่อให้เขาเล่นให้เอกวดอร์ได้\n\nทั้งนี้หลักฐานทั้งหมดที่เพิ่งเปิดเผยกับสื่อชื่อดังในประเทศอังกฤษ ยังไม่ได้ใช้ในการพิจารณาคดีนี้เมื่อเดือนมิถุนายน แต่จะถูกนำไปประกอบการพิจารณาของคณะกรรมการอุทธรณ์ที่จะลงมติกันในวันพฤหัสบดีนี้อย่างแน่นอน",
    "\"ไต้หวัน\" ระงับฟรีวีซ่าไทย -อาเซียน เตรียมเปิดพรมแดน 12 ก.ย. นี้": "กรมการกงสุลไต้หวัน สังกัดกระทรวงการต่างประเทศไต้หวัน ประกาศระงับฟรีวีซ่านักเดินทางไทย และอีกหลายชาติในย่านอาเซียนชั่วคราว หลังเตรียมเปิดพรมแดนอย่างเป็นทางการอีกครั้งวันที่ 12 กันยายนนี้\n\nโดยกรมการกงสุลประกาศอนุญาตให้นักเดินทางจาก 49 ประเทศ ไม่ว่าจะเป็นออสเตรเลีย, เยอรมนี, ฝรั่งเศส, อิตาลี, นิวซีแลนด์, สเปน, สวีเดน, สหราชอาณาจักร เป็นต้น สามารถเดินทางเข้าไต้หวันได้โดยไม่ต้องขอวีซ่า และพำนักอยู่ในไต้หวันได้นานสูงสุดถึง 90 วัน โดยพาสปอร์ตไม่หมดอายุภายใน 6 เดือน",
    "Apple ประกาศปรับราคาแอปและค่าบริการบน App Store ในยุโรปและเอเชียบางประเทศ": "Apple ประกาศปรับราคาสินค้าบน App Store ครอบคลุมทั้งแอป การซื้อในแอป และบริการต่าง ๆ ในทุกประเทศที่ใช้สกุลเงินยูโร รวมถึงประเทศอื่น ๆ ได้แก่ ชิลี อียิปต์ ญี่ปุ่น มาเลเซีย ปากีสถาน โปแลนด์ เกาหลีใต้ สวีเดน เวียดนาม โดยจะมีผลตั้งแต่วันที่ 5 ตุลาคม 2565 เป็นต้นไป\n\nสำหรับเวียดนาม Apple ให้เหตุผลว่า เป็นไปตามข้อบังคับใหม่เกี่ยวกับอัตราภาษีมูลค่าเพิ่มและภาษีเงินได้นิติบุคคลที่เพิ่มขึ้นอย่างละ 5% ตามลำดับ จึงต้องมีการปรับราคาแอปและบริการขึ้นให้สอดคล้องกัน\n\nส่วนประเทศอื่น ๆ ไม่มีการระบุเหตุผล แต่เป็นที่ทราบกันดีว่า น่าจะมาจากปัญหาความผันผวนของค่าเงินทั่วโลกที่อ่อนค่าลงเมื่อเทียบกับดอลลาร์สหรัฐฯ ซึ่งแอปและบริการที่จำหน่ายบน App Store ในหลายประเทศข้างต้นโดยส่วนใหญ่แล้วจะปรับราคาขึ้นราว 20% และสูงสุดคือญี่ปุ่นที่ปรับราคาขึ้นราว 30%\n\nแม้ไทยจะไม่ได้อยู่ในรายชื่อประเทศที่ได้รับผลกระทบจากการปรับราคาแอปและบริการในหนนี้ แต่ในการเปิดตัว iPhone 14 ที่ผ่านมานั้นได้รับผลกระทบไปแล้ว โดย iPhone 14 ในรุ่นที่ Apple เปิดราคาเท่าเดิมในสกุลเงินดอลลาร์สหรัฐฯ จะมีราคาแพงขึ้น 3,000 บาท เช่น iPhone 13 และ iPhone 14 ที่มีราคาเริ่มต้น 799 เท่าเดิม แต่ราคาขยับจาก 29,900 เป็น 32,900 บาท\n\nราคาเปิดตัว iPhone 14 ในไทย (บาท)\n\niPhone 14 iPhone 14 Plus iPhone 14 Pro iPhone 14 Pro Max 128 GB 32,900 37,900 41,900 44,900 256 GB 36,900 41,900 45,900 48,900 512 GB 45,900 50,900 54,900 57,900 1 TB – – 63,900 66,900\n\nราคาเปิดตัว iPhone 13 ในไทย (บาท)\n\niPhone 13 mini iPhone 13 iPhone 13 Pro iPhone 13 Pro Max 128 GB 25,900 29,900 38,900 42,900 256 GB 28,900 33,900 42,900 46,900 512 GB 37,900 42,900 50,900 54,900 1 TB – – 58,900 62,900\n\nที่มา : Apple"
}