{
    "ฮาลันด์ยิงไม่ช่วย \"นอร์เวย์\" พลิกพ่าย \"สโลวีเนีย\" ปราชัยนัดแรกศึกยูฟ่า เนชันส์ลีก": "การแข่งขันฟุตบอลยูฟ่า เนชันส์ลีก ฤดูกาล 2022-23 ลีกบี กลุ่ม 4 นัดที่ 5 เมื่อคืนวันเสาร์ที่ 24 ก.ย. 65 คู่ที่น่าสนใจ ทีมชาติสโลวีเนีย เปิดสนามสตาดิโอน สโตซิเช รับการมาเยือนของ ทีมชาตินอร์เวย์ ที่เล่นมา 4 นัดยังไม่แพ้ใคร\n\nเปิดฉากครึ่งแรกครึ่งแรกทั้งสองทีมยังทำอะไรกันไม่ได้ เสมอกันอยู่ 0-0 จากนั้นครึ่งหลัง นาทีที่ 47 นอร์เวย์ มาได้ประตูขึ้นนำ 1-0 จากจังหวะซัดด้วยขวาในเขตโทษของ เออร์ลิง ฮาลันด์ กองหน้าจอมถล่มประตูจากแมนเชสเตอร์ ซิตี้\n\nถึงนาทีที่ 69 สโลวีเนีย ตีเสมอเป็น 1-1 เมื่อ เบนจามิน เซสโก พาบอลกระชากเข้าเขตโทษฝั่งซ้ายก่อนเปิดเข้ากลาง และเป็น อันดราซ สโปราร์ ปรี่มาชาร์จเข้าไปไม่พลาด\n\nแค่นั้นยังไม่พอ นาทีที่ 81 สโลวีเนีย แซงนำเป็น 2-1 จากจังหวะที่ อันเดรียส ฮันเช-โอลเซน กองหลังนอร์เวย์ โหม่งสกัดไม่ดีบอลมาเข้าทาง เบนจามิน เซสโก พักอกแต่งบอลก่อนซัดด้วยขวาจากนอกกรอบ บอลค่อยๆ พุ่งเสียบมุมเข้าไปอย่างสวยงาม",
    "มีบิ๊กแมตช์บ้างมั้ย?ส่องชื่อทีมคู่แข่ง อังกฤษ ศึกเนชั่นส์ลีกปีหน้า": "อังกฤษ ภายใต้การกุมบังเหียนของ เซาธ์เกต ซึ่งมีผลงานที่น่าประทับใจทั้งในศึก ฟุตบอลโลก และฟุตบอล ยูโร กำลังโชว์ฟอร์มได้อย่างเลวร้ายถึงขนาดกำชัยไม่ได้เลยในการลงเล่นศึก เนชั่นส์ลีก ตลอดทั้งห้านัด และเป็นอันแน่นอนแล้วว่าพวกเขาจะโดนลดชั้นไปเล่นในลีกบีปีหน้าแทน หลังออกไปแพ้ให้กับ อิตาลี 1-0 ในเกมล่าสุดเมื่อวันศุกร์ที่ผ่านมาจนรั้งอันดับบ๊วยของกลุ่มเอ3\n\nต่อสถานการณ์ดังกล่าวก่อนที่ทีม สิงโตคำราม จะลงเล่นเกม เนชั่นส์ลีก ทิ้งทวนเป็นนัดสุดท้ายที่ เวมบลีย์ ต้อนรับการมาเยือนของ เยอรมัน ในวันจันทร์นี้ก่อนบินไปฟาดแข้ง ฟุตบอลโลก 2022 เดอะ ซัน ได้สอดส่องรายชื่อทีมคู่แข่งที่มีแววอยู่ร่วมกลุ่มเดียวกับ ทรี ไลอ้อนส์ ในลีกบีออกมาว่าน่าจะมีแต่ทีมในระดับต่ำชั้นแทบทั้งสิ้น",
    "\"แมนฯ ซิตี\" ส่งสตาฟฟ์ประกบ \"ฮาแลนด์\" รักษาความฟิตช่วงเบรกทีมชาติ": "แมนเชสเตอร์ ซิตี แชมป์เก่า พรีเมียร์ ลีก อังกฤษ ส่งสตาฟฟ์ทีมแพทย์เข้าแคมป์ ทีมชาตินอร์เวย์ เพื่อประคบประหงม เออร์ลิง ฮาแลนด์ กองหน้าความหวัง ช่วงโปรแกรม \"ฟีฟา เดย์\"มาริโอ ปาฟุนดี นักกายภาพบำบัด ได้รับการแต่งตั้งระหว่างการคุมทีมซีซันแรกของ เป๊ป กวาร์ดิโอลา กุนซือชาวสเปน และคอยดูแล ฮาแลนด์ วัย 22 ปี อย่างใกล้ชิด นับตั้งแต่นักเตะย้ายมาจาก โบรุสเซีย ดอร์ทมุนด์ ช่วงซัมเมอร์ที่ผ่านมาสตาเล โซลบักเคน กุนซือ นอร์เวย์ ยืนยันเมื่อวันจันทร์ที่ผ่านมา (19 ก.ย.) ปาฟุนดี มีบทบาทต่อทีม ก่อนฟาดแข้งศึกยูฟา เนชันส์ ลีก พบ สโลวีเนีย และ เซอร์เบีย โดยเข้ามาปฏิบัติหน้าที่ตามคำแนะนำของ อดีตผู้เล่น โมลด์ และ เรด บูลล์ ซัลซ์บวร์ก\"เดลี เมล\" หนังสือพิมพ์ของเกาะอังกฤษ เข้าใจว่างานของ ปาฟุนดี คือ ควบคุมกิจวัตรประจำวันของ ฮาแลนด์ ให้ดำเนินไปทิศทางเดียวกับสโมสร ซึ่ง \"เดอะ ซิตีเซ็นส์\" ใช้วิธีนี้เหมือนกับ เควิน เดอ บรอยน์ และ เซร์คิโอ อกูเอโรฮาแลนด์ มีปัญหาอาการบาดเจ็บรุมเร้า ฤดูกาล 2021-22 เป็นเหตุให้ ซิตี ต้องติดตามสภาพร่างกายอย่างใกล้ชิด เชื่อว่าการมาช่วยงานของ ปาฟุนดี จะทำให้ ดาวยิงชาวนอร์เวย์ รักษาความฟิตไว้ได้กวาร์ดิโอลา ใช้งาน ศูนย์หน้ามูลค่า 51 ล้านปอนด์ (ราว 2,160 ล้านบาท) เป็นตัวจริงทุกนัดรวม 9 เกม ฤดูกาลนี้ ทะลวงตาข่าย 14 ประตู รวมนัดล่าสุด ถล่ม วูล์ฟแฮมป์ตัน วันเดอเรอร์ส 3-0 สุดสัปดาห์ที่ผ่านมา (17 ก.ย.)โซลบักเคน กล่าว \"เนื่องจากเราเรียกนักเตะ 26-27 คน มันเป็นงานหนักเกินไปสำหรับนักกายภาพบำบัด 2 คน เออร์ลิง เข้ามาแนะนำว่า เขารู้จักนักกายภาพที่เก่งมากคนหนึ่ง ผมพูดคุยกับเขาบ่อยมากตลอดสัปดาห์ที่ผ่านมา นั่นคือสาเหตุที่เราดึงนักกายภาพบำบัดคนที่ 3 เข้ามาทำงาน อย่างน้อยก็เป็นแบบชั่วคราว\"\"มันไม่ใช่เหตุบังเอิญที่เขามาจาก แมนฯ ซิตี และ เออร์ลิง เป็นนักเตะในสังกัดคนหนึ่ง แต่เขาก็คอยดูแลผู้เล่นคนอื่นเช่นกัน เขาไม่ใช่คนของ เออร์ลิง แค่คนเดียว ผมรู้สึกกังวลเล็กน้อยในเกมพบ วูล์ฟสฯ เมื่อเขายังอยู่บนสนาม ขณะขึ้นนำ 3-0 แล้วตะโกนว่า ไม่ได้บอลเลย ผมตะโกนว่า ใจเย็นๆ เออร์ลิง อยู่หน้าจอโทรทัศน์\"คาดว่า ฮาแลนด์ จะได้รับปลอกแขนกัปตันทีม พบ สโลวีเนีย วันเสาร์ที่ 24 กันยายน กรณี มาร์ติน โอเดการ์ด จอมทัพสังกัด อาร์เซนอล ไม่ผ่านความฟิต",
    "โปแลนด์-บราซิล-อิตาลี-สโลวีเนีย เข้าตัดเชือก ชิงแชมป์โลก": "โปแลนด์ เฉือน อเมริกา 3-2 เข้าดวล บราซิล รีแมตช์คู่ชิง, สโลวเนีย เข้าตัดเชือกครั้งแรกเจอ อิตาลี สรุปผลชิงแชมป์โลก 2022 ทุกคู่ และโปแกรมนัดต่อไป ติดตามได้ที่นี่\n\nการแข่งขันวอลเลย์บอลชาย ชิงแชมป์โลก 2022 วันที่ 7-8 กันยายน 2565 เป็นเกมในรอบก่อนรองชนะเลิศ มีผลการแข่งขันดังนี้\n\nที่สนามอารีนา สโตซิซ กรุงลูบลิยานา ประเทศสโลวีเนีย มีแข่งขันทั้งหมด 2 คู่ คู่แรก อิตาลี อดีตแชมป์โลก 3 สมัย และแชมป์ยุโรปทีมปัจจุบัน ลงสนามพบกับ ฝรั่งเศส แชมป์โอลิมปิกเกมส์ และแชมป์เนชันส์ ลีก (VNL) ทีมล่าสุด\n\nโดยเกมนี้ ทั้งสองทีมสู้กันได้อย่างดุเดือด ก่อนที่สุดท้าย อิตาลี จะเป็นฝ่ายเฉือนเอาชนะไปได้ 3-2 เซต 24-26, 25-21, 23-25, 25-22, 15-12 ยูริ โรมาโน ดาวตบของ อิตาลี ทำแต้มสูงสุดในเกมนี้ที่ 22 คะแนน พาทีมผ่านเข้ารอบรองชนะเลิศ ได้สำเร็จ\n\nขณะที่อีกคู่ สโลวีเนีย เจ้าภาพร่วม ลงสนามพบกับ ยูเครน โดยทั้งสองทีมพึ่งจะผ่านเข้ารอบนี้มาพร้อมกันเป็นครั้งแรก และนัดนี้ สโลวีเนีย เดินหน้าทำผลงานได้ดีต่อเนื่องเอาชนะไปได้ 3-1 เซต 18-25, 26-24, 25-19, 25-23 ผ่านเข้ารอบตัดเชือกได้เป็นครั้งแรก\n\nที่สนามกลิวิซ อารีนา เมืองกลิวิซ ประเทศโปแลนด์ มีแข่งขัน 2 คู่ คู่แรก อเมริกาใต้ ดาร์บี แมตช์ ระหว่าง อาร์เจนตินา เจ้าของเหรียญทองแดงโอลิมปิกเกมส์ 2021 ลงสนามพบกับ บราซิล รองแชมป์เก่า และเกมนี้ บราซิล เอาชนะไปได้ 3-1 เซต 25-16, 23-25, 25-22, 25-21\n\nขณะที่อีกคู่ เจ้าภาพ โปแลนด์ และแชมป์เก่า 2 สมัยซ้อน ลงสนามพบกับ สหรัฐอเมริกา และนัดนี้ทั้งคู่สู้กันถึง 5 เซต ก่อนที่ โปแลนด์ จะเฉือนชนะไปได้ 3-2 เซต 25-20, 27-25, 21-25, 22-25, 15-12 เจ้าภาพ ยังอยู่ในเส้นทางการป้องกันแชมป์อีกสมัย\n\nสรุปผลทุกคู่\n\nรอบก่อนรองชนะเลิศ\n\nอิตาลี ชนะ ฝรั่งเศส 3-2 เซต 24-26, 25-21, 23-25, 25-22, 15-12\n\nสโลวีเนีย ชนะ ยูเครน 3-1 เซต 18-25, 26-24, 25-19, 25-23\n\nบราซิล ชนะ อาร์เจนตินา 3-1 เซต 25-16, 23-25, 25-22, 25-21\n\nโปแลนด์ ชนะ สหรัฐอเมริกา 3-2 เซต 25-20, 27-25, 21-25, 22-25, 15-12\n\nโปรแกรมนัดต่อไป\n\nเมืองคาโตไวซ์ ประเทศโปแลนด์\n\nวันที่ 10 กันยายน 2565\n\nรอบรองชนะเลิศ\n\n23.00 น. โปแลนด์ พบ บราซิล\n\nวันที่ 11 กันยายน 2565 (คืนวันที่ 10 กันยายน)\n\n02.00 น. อิตาลี พบ สโลวีเนีย",
    "วิเคราะห์บอล เซอร์เบีย vs สวีเดน วันอาทิตย์ที่ 25 กันยายน 2565": "ถ้าไม่อยากพลาดทุกข่าวสารของวงการกีฬา เพียงแอด line มาที่ @thsport\n\nเซอร์เบีย\n\nดราแกน สตอยโควิช กุนซือของ เซอร์เบีย บุกไปเสมอกับ สโลวีเนีย เกมล่าสุด ทำให้ตอนนี้ทีมมี 7 คะแนนยังลุ้นแชมป์กลุ่มได้ โดยเกมนี้ไม่มี นิโคล่า มิเลนโควิช กองหลังตัวเก่งที่เจ็บ\n\nเกมนี้จะมี วานย่า มิลินโควิช-ซาวิช เฝ้าเสา กองหลัง สตราอินย่า ปาฟโลวิช, มิลอส เวลจ์โควิช และ สเตฟาน มิโตรวิช ยืนสามประสาน แดนกลาง ดาร์โก้ ลาโซวิช, ซาซ่า ลูคิช, เซอร์เกจ์ มิลินโควิช-ซาวิช และ ฟิลิป คอสติช โดยมี ดูซาน ทาดิช ทำเกมหลัง อเล็กซานดาร์ มิโตรวิช กับ ดูซาน วลาโฮวิช คู่กองหน้า\n\nสวีเดน\n\nยานเน่ อันเดอร์สสัน กุนซือ สวีเดน ไปแพ้ นอร์เวย์ มาเกมล่าสุดทำให้ทีมแพ้มา 3 เกมติดหมดโอกาสเป็นแชมป์กลุ่มไปแล้ว โดยเกมนี้ มัตติอัส สวานเบิร์ก กับ คริฟตอฟเฟอร์ โอลส์สัน พ้นโทษแบนกลับมา แต่ อเล็กซานเดอร์ ไอซัค ถอนตัวไป\n\nโรบิน โอลเซ่น ยืนด่านสุดท้าย แนวรับ โยเอล อันเดอร์สสัน, ไอซัค ไฮเอน, วิคเตอร์ ลินเดอเลิฟ และ ลุดวิก ออกุ๊ดตินส์สัน คุมเกม มิดฟิลด์ เยสเปอร์ คาร์ลสตรอม, มาติอัส สวานเบิร์ก และ เอมิล ฟอร์สเบิร์ก ทำหน้าที่ แนวรุก เดยัน คูลูเซฟสกี้, วิคเตอร์ กยอเคเรส และ แอนโธนี่ เอลังก้า ล่าตาข่าย\n\n11 ผู้เล่นตามคาด\n\nเซอร์เบีย (3-4-1-2) : วานย่า มิลินโควิช-ซาวิช - สตราอินย่า ปาฟโลวิช, มิลอส เวลจ์โควิช, สเตฟาน มิโตรวิช - ดาร์โก้ ลาโซวิช, ซาซ่า ลูคิช, เซอร์เกจ์ มิลินโควิช-ซาวิช, ฟิลิป คอสติช - ดูซาน ทาดิช - อเล็กซานดาร์ มิโตรวิช, ดูซาน วลาโฮวิช\n\nสวีเดน (4-3-3) : โรบิน โอลเซ่น - โยเอล อันเดอร์สสัน, ไอซัค ไฮเอน, วิคเตอร์ ลินเดอเลิฟ, ลุดวิก ออกุ๊ดตินส์สัน - เยสเปอร์ คาร์ลสตรอม, มาติอัส สวานเบิร์ก, เอมิล ฟอร์สเบิร์ก - เดยัน คูลูเซฟสกี้, วิคเตอร์ กยอเคเรส, แอนโธนี่ เอลังก้า\n\nสนาม : สตาดิโอน รายโก้ มิติช\n\nผู้ตัดสิน : จอร์จี้ คายาคอฟ (บัลแกเรีย)\n\n\n\n",
    "วงออเคสตราไทยกระหึ่มโลก “Thailand Phil” โชว์ประทับใจ": "",
    "‘ดาโล่ต์’ ซัดเบิ้ล! ‘โปรตุเกส’ บุกถล่ม ‘เช็ก’ 4-0 ศึกยูฟ่า เนชั่นส์ลีก": "‘ดาโล่ต์’ ซัดเบิ้ล! ‘โปรตุเกส’ บุกถล่ม ‘เช็ก’ 4-0 ศึกยูฟ่า เนชั่นส์ลีก\n\n“ฝอยทอง” โปรตุเกส บุกไปถล่มเอาชนะสาธารณรัฐเช็ก ได้ถึง 4-0 ในเกมยูฟ่า เนชั่นส์ลีก ลีกเอ กลุ่ม 2 ที่สนามฟอร์ทูน่า อารีน่า เมื่อคืนวันที่ 24 กันยายน\n\nโดยโปรตุเกสได้ประตูจาก ดิโอโก้ ดาโล่ต์ นาทีที่ 33 และ 52, บรูโน่ แฟร์นันเดส นาทีที่ 45 และดิโอโก้ โชต้า ปิดท้ายนาทีที่ 82\n\nด้านอีกคู่ในกลุ่มเดียวกัน สเปน แพ้ สวิตเซอร์แลนด์ 1-2\n\nผลคู่อื่นๆ\n\nลีกบี\n\nอาร์เมเนีย แพ้ ยูเครน 0-5\n\nสโลวีเนีย ชนะ นอร์เวย์ 2-1\n\nสกอตแลนด์ ชนะ ไอร์แลนด์ 2-1\n\nอิสราเอล ชนะ แอลเบเนีย 2-1\n\nเซอร์เบีย ชนะ สวีเดน 4-1\n\nลีกซี\n\nไอร์แลนด์เหนือ ชนะ โคโซโว 2-1\n\nไซปรัส ชนะ กรีซ 1-0",
    "ไม่ไหวไม่ฝืน!อิซัก หอก นิวคาสเซิ่ล ถอนตัวรับใช้ สวีเดน": "\"อเล็กซานเดอร์ อิซัก พลาดการซ้อมเมื่อวันพุธเนื่องจากรู้สึกไม่สู้ดี เขาเข้ารับการตรวจเช็คจากทีมแพทย์แล้ว และเป็นอันแน่นอนว่าเขาจะพลาดเกมกับ เซอร์เบีย และ สโลวีเนีย\" สมาคมฟุตบอล สวีเดน แถลง\n\nอิซัก ซึ่งย้ายมาจากทีม เรอัล โซเซียดาด ด้วยค่าตัว 58 ล้านปอนด์ (ราว 2,460 ล้านบาท) ไม่อาจลงซ้อมได้ตั้งแต่วันพุธซึ่งตรงกับวันเกิดอายุครบ 23 ปีของเขาพอดีก่อนที่ สวีเดน จะบุกไปเยือน เซอร์เบีย ในวันที่ 24 ก.ย.และกลับมาเล่นในบ้านปะทะกับ สโลวีเนีย วันที่ 27 ก.ย.กระทั่งล่าสุดมีการยืนยันว่าเขาถอนตัวออกจากทีมแล้ว และกลับสู่สโมสรเพื่อเข้ารับการเยียวยา\n\nด้าน ยานน์ อันเดอร์สสัน กุนซือทีมชาติ สวีเดน ได้เสริมว่า \"แน่นอนว่ามันน่าเศร้าสำหรับ อเล็กซ์ และรวมถึงทีมด้วย แต่หลังจากที่ได้ปรึกษากับทีมแพทย์ และ อเล็กซ์ แล้ว มันเป็นการตัดสินใจที่ถูกต้องแล้ว ผมหวังว่าเขาจะกลับมาได้โดยเร็ว\"\n\nสำหรับกองหน้าผิวสีได้เผยความรู้สึกว่า \"มันน่าเศร้าที่ผมต้องออกมาจากทีม ผมหวังว่าพวกเราจะโชคดีในวันเสาร์ และวันพุธ\"\n\nต่ออาการบาดเจ็บของ อิซัก ทำให้ เอ็ดดี้ ฮาว นายใหญ่ทีม สาลิกาดง ต้องรอลุ้นว่าเขาจะฟิตลงเล่นเกมต่อไปของสโมสรได้หรือไม่นัดที่พวกเขาจะบุกไปเยือน ฟูแล่ม ในวันที่ 1 ต.ค.\n\nทั้งนี้ อิซัก ลงเล่นให้ทีมอีสานของเมืองผู้ดีสามเกมแล้วนับตั้งแต่ย้ายสังกัด และซัดประตูได้ทันทีในแมตช์ประเดิมสนามที่ออกไปแพ้ ลิเวอร์พูล หวุดหวิด 2-1 รวมถึงเกมล่าสุดที่เขายิงลูกโทษให้ทีมไล่ตีเสมอ บอร์นมัธ 1-1 ที่ เซนต์ เจมส์พาร์ค โดยถึงขณะนี้ เดอะ แม็คพายส์ ยังกำชัยไม่ได้อีกเลยนับตั้งแต่เฝ้าบ้านสยบ ฟอเรสต์ 2-0 ในเกมเปิดซีซั่น",
    "Thailand Phil โชว์เพลงลาวดวงเดือน เรียกเสียงปรบมือกึกก้อง ในเทศกาลดนตรีโลก": "โดยวงThailand Phil ภายใต้การนำของ คุณหญิงปัทมา ลีสวัสดิ์ตระกูล และ วิทยาลัยดุริยางคศิลป์ มหาวิทยาลัยมหิดล ได้รับเชิญเป็นตัวแทนวงออร์เคสตราในเซาท์อีสต์เอเซีย ร่วมแสดงในงานเทศกาลดังกล่าว\n\nอีกเรื่องน่ายินดี วงดุริยางค์ฟีลฮาร์โมนิกแห่งประเทศไทย(Thailand Philharmonic Orchestra) หรือ Thailand Phil สร้างปรากฏการณ์ใน เทศกาลดนตรีคลาสสิกลูบลิยานา ครั้งที่70 ในยุโรป หลังบรรเลงเพลง ลาวดวงเดือน ปิดท้ายผู้ชมชาวต่างชาติถูกอกถูกใจ ตบมือลั่นฮอลล์\n\nในปีนี้ มีนักดนตรีที่มีชื่อเสียงระดับโลกเข้าร่วมงาน อาทิ Riccardo Muti, Daniel Barenboim, Plácido Domingo, Anna Netrebko, Lang Lang ส่วนวงออร์เคสตรา เช่น Royal Philharmonic Orchestra of London, Pittsburgh Symphony Orchestra และ Vienna Philharmonic Orchestra\n\nดร.ณรงค์ ปรางค์เจริญ คณบดีวิทยาลัยดุริยางคศิลป์ มหาวิทยาลัยมหิดล เล่าว่า เทศกาลดนตรีลูบลิยานามีชื่อเสียงมายาวนาน จัดขึ้นทุกปี จัดตั้งแต่เดือนมิถุนายนถึงกันยายน ที่เมืองลูบลิยานา ประเทศสโลวีเนีย\n\nและเป็นครั้งแรกที่วง Thailand Phil ได้รับเกียรติให้เป็นหนึ่งในวง highlight ที่ได้แสดงใน Main Concert Hall ภายหลังจบงาน ยังได้รับเชิญให้ทัวร์คอนเสิร์ตยุโรป - European Tour 2022 ในอีก 3 ประเทศ ได้แก่ ฮังการี สโลวีเนีย และโปแลนด์ ระหว่างวันที่ 27 ส.ค.-2 ก.ย. ที่ผ่านมา\n\n\"การมีวงออร์เคสตราที่ได้มาตรฐาน แสดงว่าเราเท่าเทียมกับยุโรป อเมริกา เป็นการประกาศศักยภาพของประเทศว่า เรามีวัฒนธรรมเป็น Global Culture แต่กว่าจะมาถึงจุดนี้ได้ เราทำงานหนักมาก เพื่อพิสูจน์ตัวเองจนเป็นที่ยอมรับ”\n\nล่าสุดวง Thailand Phil เรียบเรียงเพลง “ลาวดวงเดือน” เป็นเพลงอังคอร์ (encore) ไปแสดงให้ผู้ชมนานาชาติได้ฟังเพลงไทยเดิม\n\nเพลงนี้ประพันธ์เพลงโดย พันเอกดร.ประทีป สุพรรณโรจน์ เป็นเพลงที่โชว์เมโลดี้แบบไทยๆ บรรเลงสไตล์คลาสสิก คอนดักเตอร์ปรับเพลงให้โทนออกมานุ่มนวล ผสมผสานฮาร์โมนีได้ไพเราะ กลมกลืน เปรียบเสมือนตัวแทนแห่งสยาม\n\nดร.ณรงค์ บอกว่า ทุกคนต่างชื่นชอบ ลุกขึ้นยืนปรบมืออย่างยาวนาน จนต้องประกาศว่าเราจบการแสดงแล้ว\n\n“ เราอยากให้ภาครัฐใช้โอกาสนี้ ส่งเสริมศิลปวัฒนธรรมร่วมสมัยของไทยให้เป็นที่รับรู้ในระดับนานาชาติ เป็นการสร้าง Soft Power ให้กับประเทศไทย เพื่อต่อยอดไปสู่ความสำเร็จ ”",
    "'เรือใบสีฟ้า' ส่งนักกายภาพดูแล 'ฮาแลนด์' ถึงแคมป์ทีมชาติ": "“เรือใบสีฟ้า” แมนเชสเตอร์ ซิตี ยอดทีมแห่งศึกพรีเมียร์ ลีก อังกฤษ ส่งทีมงานซึ่งเป็นนักกายภาพบำบัดเข้าไปอยู่ในแคมป์ทีมชาตินอร์เวย์แบบเฉพาะกิจ เพื่อตามดูแล เออร์ลิง เบราต์ ฮาแลนด์ ศูนย์หน้าตัวความหวังในช่วงโปรแกรมฟีฟ่า เดย์ เพราะกลัวจะได้รับบาดเจ็บ\n\nตามการรายงานจาก เดลีเมล สื่อชั้นนำของอังกฤษ เปิดเผยว่า มาริโอ ปาฟุนดี นักกายภาพบำบัดของแมนฯ ซิตี เข้ามาทำงานในทีม “เรือใบสีฟ้า” ภายใต้การคุมทีมของ เปป กวาร์ดิโอลา กุนซือชาวสแปนิชเป็นซีซั่นแรก และคอยดูแล เออร์ลิง ฮาแลนด์ อย่างใกล้ชิดมาโดยตลอด นับตั้งแต่ย้ายมาจาก โบรุสเซีย ดอร์ทมุนด์\n\nสตาเล โซลบักเคน กุนซือทีมชาตินอร์เวย์ ออกมายืนยันด้วยตัวเองเมื่อวันจันทร์ที่ผ่านมา ว่า ปาฟุนดี นักกายภาพของแมนฯ ซิตี ถือว่ามีบทบาทต่อทีมเป็นอย่างมากก่อนลงฟาดแข้งศึกยูฟ่า เนชันส์ ลีก พบ สโลวีเนีย และเซอร์เบีย ซึ่งเขาเข้ามาปฏิบัติหน้าที่โดยได้รับอนุญาตอย่างถูกต้องทุกอย่าง\n\nสำหรับงานของ ปาฟุนดี คือ ควบคุมกิจวัตรประจำวันของเออร์ลิง ฮาแลนด์ ให้ดำเนินไปทิศทางเดียวกับ แมนเชสเตอร์ ซิตี ซึ่งทัพ “เรือใบสีฟ้า” ใช้วิธีนี้เหมือนกับในรายของ เควิน เดอ บรอยน์ เพลย์เมคเกอร์เบลเยียม ที่มีทีมงานส่วนตัวจากสโมสรเดินทางไปอยู่ในแคมป์ทีมชาติด้วยเช่นกัน\n\nก่อนหน้านี้ เออร์ลิง ฮาแลนด์ เคยมีปัญหาอาการบาดเจ็บรุมเร้าในช่วงฤดูกาล 2021/22 เป็นเหตุให้ แมนฯ ซิตี ต้องติดตามสภาพร่างกายของเขาอย่างใกล้ชิด และพวกเขาก็เชื่อว่าการมาช่วยงานของ มาริโอ ปาฟุนดี นักกายภาพคนเก่ง จะทำให้ดาวยิงชาวนอร์เวย์รักษาความฟิตไว้ได้\n\nฤดูกาลนี้ เปป กวาร์ดิโอลา เทรนเนอร์สมองเพชร ใช้งานหัวหอกทีมชาตินอร์เวย์รายนี้ลงสนามเป็นตัวจริงทุกนัดรวม 9 เกม ซึ่งเจ้าตัวยิงถล่มทลายไปถึง 14 ประตูในทุกรายการ รวมถึงนัดล่าสุดในเกมที่บุกไปเอาชนะ วูล์ฟแฮมป์ตัน 3-0 เมื่อสุดสัปดาห์ที่ผ่านมา\n\nโดย สตาเล โซลบักเคน กุนซือนอร์เวย์กล่าวว่า “เนื่องจากเราเรียกนักเตะ 26-27 คน มันเป็นงานหนักเกินไปสำหรับนักกายภาพบำบัด 2 คน, เออร์ลิง เข้ามาแนะนำว่า เขารู้จักนักกายภาพที่เก่งมากคนหนึ่ง ผมพูดคุยกับเขาบ่อยมากตลอดสัปดาห์ที่ผ่านมา นั่นคือสาเหตุที่เราดึงนักกายภาพบำบัดคนที่ 3 เข้ามาทำงานแบบชั่วคราว”\n\n“มันไม่ใช่เหตุบังเอิญที่เขามาจาก แมนฯ ซิตี และเออร์ลิง เป็นนักเตะในสังกัดคนหนึ่ง แต่เขาก็คอยดูแลผู้เล่นคนอื่นเช่นกัน เขาไม่ใช่คนของ เออร์ลิง แค่คนเดียว”\n\nสำหรับทีมชาตินอร์เวย์ มีคิวลงเล่นในศึกเนชั่นส์ ลีก ด้วยการออกไปเยือนสโลวีเนีย วันเสาร์ที่ 24 กันยายน ต่อด้วยการกลับมาเล่นที่บ้านรับมือ เซอร์เบีย คืนวันที่ 27 กันยายน 2565",
    "โปรแกรมกีฬา โปรแกรมมวย วันพฤหัสบดีที่ 15 กันยายน 2565 AIS PLAY ถ่ายทอดสดฟุตซอลคอนติเนนทัล ไทย พบ อิหร่าน": "สนุกเกอร์ชิงแชมป์ประเทศไทย \"Eminent Air - True Bangkok Cup 2022\" ที่ศูนย์ฝึกซ้อมส.กีฬาบิลเลียดฯ ภายในราชมังคลากีฬาสถาน\n\nเทนนิส\"ไทยแลนด์ แชมป์เปี้ยนชิพ\" ครั้งที่ 7 ที่ศูนย์พัฒนากีฬาเทนนิสแห่งชาติ เมืองทองธานี\n\nฟุตซอล \"คอนติเนนทัล ฟุตซอล แชมเปี้ยนชิพ ไทยแลนด์ 2022\" ที่อินดอร์ สเตเดี้ยม หัวหมาก ชิงอันดับ 5 14.00 น. โมซัมบิก พบ เวียดนาม >>> AIS PLAY รอบรองชนะเลิศ 16.30 น. ไทย พบ อิหร่าน >>> AIS PLAY 19.30 น. โมร็อกโก พบ ฟินแลนด์ >>> AIS PLAY",
    "“ครั้งแรก” ของ “วงดนตรี” ออร์เคสตราไทย ได้ “ทัวร์ยุโรป”": "ในงานเทศกาลดนตรี ลูบลิยานา ครั้งที่ 70 ประเทศ สโลวีเนีย เทศกาลที่รวมการแสดงของวงออร์เคสตราและนักดนตรีคลาสิกระดับโลก\n\nดร.ณรงค์ ปรางค์เจริญ ศิลปินศิลปาธร คณบดี วิทยาลัยดุริยางคศิลป์ มหาวิทยาลัยมหิดล นำ วงดนตรี ชื่อ\n\nวงดุริยางค์ฟีลฮาร์โมนิกแห่งประเทศไทย เกือบ 100 ชีวิต ร่วมแสดงในงานเทศกาลดนตรี ลูบลิยานา ครั้งที่ 70 (70th FESTIVAL LJUBLJANA)\n\nเทศกาลดนตรีสุดยิ่งใหญ่ในยุโรป ที่มีชื่อเสียงมายาวนาน เป็น ครั้งแรก ที่วงออร์เคสตราจากประเทศไทยได้รับเชิญเข้าร่วมโชว์ความสามารถบนเวทีแห่งนี้\n\n“ การที่เราก้าวไปถึงเวทีระดับนานาชาติ ไม่ได้ต้องการบอกว่าเราเก่ง แต่ต้องการจะบอกว่าเรามีวัฒนธรรมที่เท่าเทียมนานาชาติ\n\nการมีวงออร์เคสตราที่มีมาตรฐาน แสดงว่าเราเท่าเทียมกับยุโรป อเมริกา เป็นการประกาศศักยภาพของประเทศ ว่าเรามีวัฒนธรรมเป็น Global Culture\n\nแต่กว่าจะมาถึงจุดนี้ได้เราทำงานหนักมากเพื่อพิสูจน์ตัวเองเป็นเวลาหลายปี เช่น ส่งคลิปการแสดงไปที่ประเทศเกาหลี\n\nและอีกหลายกิจกรรมในระดับนานาชาติ เพื่อสร้าง Profile ให้ตัวเองไปสู่เวทีระดับโลก”\n\nคุณหญิงปัทมา ลีสวัสดิ์ตระกูล ประธานกรรมการวงดุริยางค์ฟีลฮาร์โมนิกแห่งประเทศไทย",
    "ชิงฝูงกลุ่ม!เยอรมัน แวร์เนอร์-ซาเน่ ผนึกซัดรับฮังการีที่ฟอร์มกำลังแจ่มศึก เนชั่นส์ ลีก": "เยอรมัน - ฮังการี\n\nถ่ายทอดสด : UEFA.tv (เวลา : 01.45 น.)\n\nสนาม : เร้ด บูลล์ อารีน่า\n\nเยอรมัน ปลดล็อคเอาชนะได้เป็นเกมแรกในรอบ 5 เกมรวมทุกรายการหลังเปิดบ้านถล่มเอาชนะ อิตาลี 5-2 ในเกม ยูฟ่า เนชั่นส์ ลีก เอ กลุ่ม 3 นัดล่าสุด ทำให้เจ้าบ้านรั้งรองจ่าฝูงหลังมี 6 แต้มจากการลงสนามไปแล้ว 4 เกม\n\nความพร้อมในเกมนี้ ฮันซี่ ฟลิค เทรนเนอร์ชาวเยอรมัน จะไม่สามารถใช้งาน มาร์โก รอยส์ ที่มีปัญหาอาการบาดเจ็บบริเวณข้อเท้าจนต้องถอนตัวออกจากทีม เช่นเดียวกันกับ มานูเอล นอยเออร์ และ เลออน โกเร็ตซ์ก้า ที่ต้องถอนตัวออกจากทีมหลังมีผลการตรวจเชื้อโควิด-19 เป็นบวก ทางด้าน ยูเลี่ยน บรันด์ท ถอนตัวออกจากทีมหลังมีอาการป่วยแต่ยืนยันแล้วว่าไม่ได้ติดเชื้อโควิด-19 เป็นเหตุให้ โอลิเวอร์ เบามันน์ นายทวาร ฮอฟเฟ่นไฮม์ และ มักซิมิเลียน อาร์โนลด์ กองกลาง โวสล์ฟส์บวร์ก ถูกเรียกเข้ามาติดทีมแทน\n\nส่วนการจัดทัพคาดว่า ฟลิค จะมาในระบบ 4-2-3-1 โดยที่ ติโม แวร์เนอร์ จะได้ออกสตาร์ตเป็นตัวจริงในตำแหน่งกองหน้าตัวเป้า พร้อมกับมี โธมัส มุลเลอร์, จามาล มูเซียล่า และ เลรอย ซาเน่ ปั้นเกมสนับสนุนอยู่ด้านหลัง\n\nขณะที่ในแดนกลางเป็นหน้าที่ของ โยชัว คิมมิช และ อิลคาย กุนโดกัน คอยเดินเกม ทางด้านตำแหน่งเซนเตอร์แบ็กใช้งาน นิคลาส ซือเล่ และ อันโตนิโอ รือดิเกอร์ คุมหลังบ้านอยู่ด้านหน้าผู้รักษาประตูอย่าง มาร์ค-อันเดร แทร์ สเตเก้น ที่ทำหน้าที่เฝ้าเสา\n\nฮังการี ปลดล็อกเอาชนะได้เป็นเกมแรกในรอบ 3 เกมหลังบุกไปถล่ม อังกฤษ 4-0 ในเกม ยูฟ่า เนชั่นส์ ลีก เอ กลุ่ม 3 นัดล่าสุด ทำให้ทีมเยือนรั้งจ่าฝูงหลังมี 7 แต้มจากการลงสนามไปแล้ว 4 เกม\n\nสภาพทีมในเกมนี้ มาร์โก รอสซี่ เทรนเนอร์ชาวอิตาลี จะไม่มี โรลันด์ ซัลไล ที่โดนโรคเดี้ยงบริเวณดวงตาเล่นงานและไม่มีชื่อติดอยู่ในทีมชุดนี้เพียงแค่รายเดียวเท่านั้น\n\nส่วนการจัดทัพคาดว่า รอสซี่ จะมาในระบบ 3-4-2-1 โดยที่ อดัม ซาไล จะได้ออกสตาร์ตเป็นตัวจริงในตำแหน่งกองหน้าตัวเป้า พร้อมกับมี โดมินิค โซบอสซ์ไล และ มาร์ติน อดัม ปั้นเกมสนับสนุนอยู่ด้านหลัง\n\nขณะที่ในแดนกลางเป็นหน้าที่ของ อันดราส ชาเฟอร์ และ แคลลัม สไตลส์ คอยเดินเกมขนาบข้างด้วยวิงแบ็กซ้าย-ขวาอย่าง อัตติล่า ฟิโอล่า และ โลอิก เนโก้ ทางด้านตำแหน่งเซนเตอร์แบ็กใช้งาน อดัม แลง, วิลลี่ ออร์บาน และ อัตติล่า ซาไล คุมหลังบ้านอยู่ด้านหน้าผู้รักษาประตูอย่าง ปีเตอร์ กูลาชซี่ ที่ทำหน้าที่เฝ้าเสา\n\nรายชื่อนักเตะที่คาดว่าจะลงสนาม\n\nเยอรมัน (4-2-3-1) : มาร์ค-อันเดร แทร์ สเตเก้น - ธีโล เคห์เลอร์, นิคลาส ซือเล่, อันโตนิโอ รือดิเกอร์, ดาวิด เราม์ - โยชัว คิมมิช, อิลคาย กุนโดกัน - โธมัส มุลเลอร์, จามาล มูเซียล่า, เลรอย ซาเน่ - ติโม แวร์เนอร์\n\nฮังการี (3-4-2-1) : ปีเตอร์ กูลาชซี่ - อดัม แลง, วิลลี่ ออร์บาน, อัตติล่า ซาไล - โลอิก เนโก้, อันดราส ชาเฟอร์, แคลลัม สไตลส์, อัตติล่า ฟิโอล่า - มาร์ติน อดัม, โดมินิค โซบอสซ์ไล - อดัม ซาไล\n\nผู้ตัดสิน : สลาฟโก้ วินชิช (สโลวีเนีย)\n\nตารางคะแนน ลีก เอ กลุ่ม 3\n\nหมายเหตุ : - อันดับที่ 1 ผ่านเข้าไปเล่นในรอบรองชนะเลิศ\n\n- อันดับที่ 4 ตกชั้นลงไปเล่นใน ลีก บี",
    "5 หนุ่มนักวอลเลย์บอลหล่อกระชากใจ จากวอลเลย์บอลชายชิงแชมป์โลก 2022": "",
    "คนนี้ห้ามเจ็บ \"แมนฯ ซิตี้\" ส่งนักกายภาพตามประกบ \"ฮาลันด์\" ถึงแคมป์ทีมชาตินอร์เวย์": "วันที่ 20 ก.ย. 65 \"เรือใบสีฟ้า\" แมนเชสเตอร์ ซิตี้ สโมสรยักษ์ใหญ่แห่งศึกพรีเมียร์ลีก อังกฤษ ตัดสินใจส่ง มาริโอ ปาฟุนดี หนึ่งในทีมแพทย์ของสโมสร ไปช่วยดูแล เออร์ลิง ฮาลันด์ กองหน้าจอมถล่มประตู ที่ซัดไปแล้ว 14 ประตู จากการลงเล่น 10 นัดรวมทุกรายการในฤดูกาลนี้อย่างใกล้ชิด ในช่วงโปรแกรมพักเบรกทีมชาติ เพื่อให้แน่ใจว่า ฮาลันด์ จะกลับมาสู่สโมสรด้วยสภาพร่างกายที่สมบูรณ์ที่สุด\n\nขณะที่ สตาเล โซลบัคเคน กุนซือทีมชาตินอร์เวย์ ระบุว่า ทีมมีผู้เล่น 26-27 คน ดังนั้นการมีนักกายภาพบำบัดแค่ 2 คนนั้นไม่เพียงพออย่างแน่นอน ดังนั้นจึงเป็นเรื่องดีที่ ปาฟุนดี จะเข้ามาเป็นนักกายภาพบำบัดคนที่ 3 ของทีม แน่นอนว่าไม่ใช่เรื่องบังเอิญที่ ปาฟุนดี มาจากแมนเชสเตอร์ ซิตี้ และ ฮาลันด์ ก็เป็นส่วนหนึ่งของเรื่องนั้น แต่เขาก็จะทำงานร่วมกับผู้เล่นคนอื่นๆ ด้วยเช่นกัน ไม่ใช่มาดูแลแค่ฮาลันด์\n\nทั้งนี้ แมนเชสเตอร์ ซิตี้ เคยทำแบบนี้กับทั้ง เควิน เดอ บรอยน์ ที่ทีมชาติเบลเยียม และ เซร์คิโอ อเกวโร ที่ทีมชาติมาแล้ว และอีกเหตุผลสำคัญที่ เรือใบสีฟ้า ตัดสินใจส่งนักกายภาพบำบัดไปช่วยดูแล ฮาลันด์ ในครั้งนี้ก็เพราะฮาลันด์ มีประวัติการบาดเจ็บที่ไม่ค่อยดีนักในฤดูกาลที่ผ่านมากับ โบรุสเซีย ดอร์ทมุนด์ นั่นเอง",
    "สรุปผลการแข่งขัน วอลเลย์บอลชายชิงแชมป์โลก 2022": "สรุปผลการแข่งขัน วอลเลย์บอลชาย ชิงแชมป์โลก 2022 รอบชิง อิตาลี พบ โปแลนด์ และรอบชิงที่ 3 บราซิล พบ สโลวีเนีย\n\nเมื่อคืนนี้ (11 กันยายน) การแข่งขันวอลเลย์บอลอีกหนึ่งรายการใหญ่อย่าง วอลเลย์บอลชายชิงแชมป์โลก 2022 หรือ FIVB Volleyball Men’s World Championship 2022 ที่ประเทศโปแลนด์ และสโลวรเนีย เป็นเจ้าภาพ เดินมาถึงรอบชิงอันดัลที่ 3 และรอบชิงชนะเลิศแล้ว\n\nในรอบชิงอันดับที่ 3 เป็นการเจอกันของ บราซิล อันดับที่ 4 ของโลก พบกับ สโลวีเนียทีมอันดับที่ 9 ของโลก ซึ่งผลการแข่งขันเป็นทางนักตบจากแดนแซมบ้าที่เอาชนะไปได้ 3-1 เซต 25-18, 25-18, 22-25 และ 25-18\n\nและในรอบชิงชนะเลิศ เป็นการดวลกันของ อิตาลี ทีมอันดับที่ 3 ของโลก พบกับ โปแลนด์ ราชาแห่งวงการนักตบลูกยางหนุ่ม โดยในเกมนี้เป็นทางโปแลนด์ที่เอาชนะไปได้ก่อนในเซตแระ 25-22\n\nแต่กลายเป็นว่าอีก 3 เซตที่เหลือ นักตบจากแดนมักกะโรนีเค้นฟอร์มเก่งออกมา เอาชนะไปได้ใน 3 เซตต่อมา 25-21, 25-18 และ 25-20 พร้อมกับคว้าแชมป์ที่รอคอยมานานว่า 24 ปีได้สำเร็จ พร้อมทำคะแนนสะสมขึ้นมาเป็นอันดับที่ 2 ของโลก\n\nหลังจบการแข่งขัน เป็นธรรมเนียมที่ฝ่ายจัดการแข่งขันจะมีการมอบรางวัลส่วนตัวในแต่ละตำแหน่งให้กับนักกีฬาที่ลงเล่นในรายการนี้ โดยนักตบทีมแชมป์โลกอย่าง อิตาลี เหมาไป 4 รายการ\n\nมือเซตยอดเยี่ยม : ซิโมเน่ จิอานเนลลี่ (อิตาลี)\n\nซิโมเน่ จิอานเนลลี่ (อิตาลี) บีหลังยอดเยี่ยม : บาร์โตสซ์ คูเร็ค (โปแลนด์)\n\nบาร์โตสซ์ คูเร็ค (โปแลนด์) หัวเสายอดเยี่ยม : โยอานดี้ เลอัล (บราซิล) และ คามิล เซเมนิอุค (โปแลนด์)\n\nโยอานดี้ เลอัล (บราซิล) และ คามิล เซเมนิอุค (โปแลนด์) บอลเร็วยอดเยี่ยม (มิดเดิลบล็อคเกอร์) : มาเธอุสซ์ เบียเนียค (โปแลนด์) และ จานลูก้า กาลาสซี่ (อิตาลี)\n\nมาเธอุสซ์ เบียเนียค (โปแลนด์) และ จานลูก้า กาลาสซี่ (อิตาลี) ตัวรับอิสระยอดเยี่ยม (ลิเบอโร่) : ฟาบิโอ บาลาโซ่ (อิตาลี)\n\nฟาบิโอ บาลาโซ่ (อิตาลี) ผู้เล่นทรงคุณค่า (MVP) : ซิโมเน่ จิอานเนลลี่ (อิตาลี)\n\nเพื่อนๆและแฟนวอลเลย์บอล สามารถรับชมไฮไลท์การแข่งขัน วอลเลย์บอลชายชิงแชมป์โลก 2022 ได้ที่ Youtube Volleyball World\n\nรอบชิงที่ 3 – บราซิล พบ สโลวีเนีย\n\nรอบชิงชนะเลิศ – โปแลนด์ พบ อิตาลี",
    "“คิง เพาเวอร์”กระหน่ำลด3โปรสุดฮ็อตสัปดาห์ส่งท้ายก.ย.65 แจกส่วนลดสูงสุด3,000บาท-สมาชิกซื้อทัวร์หรูลด8แพกเกจ": "“คิง เพาเวอร์” จัดเต็มช่วงสัปดาห์สุดท้ายเดือนกันยายน 2565 พบกับมหกกรรมส่วนลดครั้งใหญ่สุดฮ็อตห้ามพลาด 3 โปรโมชั่นเด็ด ทั้งการเลือกช้อปสินค้าแบรนด์โลก และใช้สิทธิ์สมาชิกซื้อทัวร์กับพันธมิตรบริษัทจัดนำเที่ยวชั้นนำของเมืองไทย เลือกได้ถึง 8 แพกเกจ\n\nคิง เพาเวอร์สมนาคุณเหล่านักช้อป ทุกองศาของการช้อปสินค้าแบรนด์ระดับโลก และผลิตภัณฑ์ไทยคุณภาพสูง จะมีไฟลต์บินหรือไม่มีไฟลต์บินก็ช้อปฟินตลอดเดือน วันนี้– 28 กันยายน 2565 ลดเร็วแรงสุด ๆ 3 โปรโมชั่นดังต่อไปนี้\n\nโปรโมชั่นที่ 1 รับส่วนลดสูงสุด 3,000 บาท วันนี้ -28 กันยายน 2565 ที่ คิง เพาเวอร์ รางน้ำ พัทยา ภูเก็ต และคิง เพาเวอร์ ศรีวารี เปิดทุกวันเสาร์-อาทิตย์ ช้อปครบ 10,000 บาทขึ้นไป (สุทธิ) / ใบเสร็จ นักช้อปรับได้ทันที 2 คุ้มค่า คือ “คุ้มที่ 1” ช้อปครบ 10,000 บาทขึ้นไป(สุทธิ)/ใบเสร็จ ลดทันที 1,000 บาท “คุ้มที่ 2” ช้อปครบ 20,000 บาทขึ้นไป(สุทธิ)/ใบเสร็จ รับเพิ่มคูปองส่วนลด 2,000 บาท สำหรับช้อป 4,000 บาทขึ้นไป/ใบเสร็จ\n\nสำหรับ คูปองส่วนลด 1,000 บาท และ 2,000 บาท รับได้ทันทีคนละ 1 สิทธิ์ /วัน โดยนับรวมสิทธิ์ทุกสาขาและช่องทางการช้อปผ่าน Call to Shop กับ Chat to Shop รับแล้วรีบใช้คูปองส่วนลดทันที เพราะจะหมดอายุภายในวันที่แลกรับเท่านั้น\n\nนักช้อปสามารถใช้คูปองส่วนลดร่วมกับส่วนลดบัตรสมาชิก คิง เพาเวอร์ รวมทั้งผ่อนชำระ 0% ได้ตามสิทธิ์ยอดซื้อตามที่กำหนด กับมีบัตรเครดิตร่วม คิง เพาเวอร์ สามารถใช้ได้คือ บัตรธนาคารไทยพาณิชย์ บัตรกสิกรไทย แต่ก็มีสินค้าไม่เข้าร่วมรายการคือ เหล้า บุหรี่ รวมทั้งไม่สามารถใช้ Cash Card และ Gift Card ได้\n\nโปรโมชั่นที่ 2 KING POWER CLICK & COLLECT มีไฟลต์ต้องช้อป คลิก ช้อปง่ายเที่ยวสบายได้เต็มที่ จัดเต็มให้กับนักช้อปที่มีไฟลต์บิน ต้องห้ามพลาดช้อปได้ง่าย ๆ กับบริการ King Power Click & Collect ตั้งแต่ตัวยังไม่ถึงสนามบิน พร้อมรับโปรโมชั่นสุดพิเศษทั้งขาเข้า – ขาออก คือ\n\n1.ช้อปเต็มที่ รับขาออก กรอกรหัสลด : FLY1000 ลดทันที 1,000 บาท เมื่อช้อป 5,000 บาทขึ้นไป/ใบเสร็จ 2.ช้อปไม่ต้องหิ้ว รับขาเข้า กรอกรหัสลด : FLY2000 ลดทันที 2,000 บาท เมื่อช้อป 8,000 บาทขึ้นไป/ใบเสร็จ พิเศษสุด! ช้อปสินค้า Travel Exclusive จากแบรนด์ดังมากมาย เฉพาะช้อปที่ King Power Application หรือ www.kingpower.com\n\nโปรโมชั่นที่ 3 สมาชิกบัตรคิง ทุกประเภทคือ VEGA, CROWN, ONYX, SCARLET และ NAVY เพาเวอร์ ซื้อแพกเกจท่องเที่ยวต่างประเทศ รับส่วนลดแบบไม่ยั้ง 1,000-2,000 บาท/คน/ทริป ก่อนเดินทางแวะช้อป คิง เพาเวอร์ ที่สนามบินสุวรรณภูมิ ได้ทุกวัน ขณะนี้เปิดบริการเต็มรูปแบบแล้ว ตอนนี้ได้จับมือกับพันธมิตรบริษัทท่องเที่ยวแถวหน้าของเมืองไทย 2 ค่าย ให้สิทธิสมาชิกคิง เพาเวอร์ ซื้อทัวร์แล้วรับส่วนลด เลือกได้เส้นทางที่ชอบในยุโรป เอเชีย อาเซียน ได้ถึง 8 แพกเกจ ดังต่อไปนี้\n\n“บริษัท ยูนิตี้ 2000 ทัวร์ จำกัด” คัดสรรมาให้เลือกท่องเที่ยว โดยต้องจองล่วงหน้าก่อนเดินทางอย่างน้อย 30 วัน เพื่อเดินทางท่องเที่ยวหรูกับ 4 แพกเกจคุ้มสุด ๆ\n\nแพกเกจที่ 1 คริสต์มาสในยุโรป 10 วัน พักห้องคู่ราคาเริ่มต้น 132,000 บาท /คน /ทริป สู่เมืองเยอรมนี ลักเซมเบิร์ก เนเธอร์แลนด์ เบลเยียม และฝรั่งเศส ระหว่าง26 พฤศจิกายน – 5 ธันวาคม 2565 และ 3 ธันวาคม – 12 ธันวาคม 2565\n\nแพกเกจที่ 2 โครเอเชียของยุโรป 10 วัน พักห้องคู่ราคาเริ่มต้น 135,000 บาท /คน/ทริป ระหว่าง 6-15 , 14-23 และ 21-30 ตุลาคม 2565 สู่ โครเอเชีย สโลวีเนีย ออสเตรีย และมอนเตเนโกร\n\nแพกเกจที่ 3 Snow Mobile – Ice Breaker B 10 วัน พักห้องคู่ราคาเริ่มต้น 218,000 บาท /คน/ทริปสู่ฟินแลนด์ สวีเดน และเอสโตเนีย ระหว่าง 24 ธันวาคม 2565 – 2 มกราคม 2566\n\nแพกเกจที่ 4 แกรนด์สวิสเซอร์แลนด์ 3 10 วัน พักห้องคู่ราคาเริ่มต้น 218,000 บาท /คน/ ทริป ระหว่าง 24 ธันวาคม 2565 – 2 มกราคม 2566 นำเที่ยวเมืองไฮไลต์แบบครบทุกแห่งทั้ง ซูริก สไตน์อัมไรน์ ลูเซิร์น บีล อินเทอร์ลาเคน เจนีวา อีวัวร์ โลซาน เวเวย์ มองเทรอซ์ ทาซ เซอร์แมท อันเดอร์แมท เบลลินโซนา โคโม ติราโน และเซนต์มอริตซ์ โดยนั่งรถไฟ: Glacier Express และ Bernina Express กับ Mountains: Jungfrau และ Klein Matterhorn โดยเข้าไปรับรหัสส่วนลดในบัญชี King Power LINE @King Power หรือ member.kingpower.com เมื่อจองแพกเกจทัวร์กับบริษัทให้แจ้งรหัสส่วนลดที่ได้รับตั้งแต่วันนี้จนถึง 8 มกราคม 2566\n\n“บริษัท ควอลิตี้ เอ็กซ์เพรส จำกัด” ให้สิทธิ์ซื้อแพกเกจท่องเที่ยวโดยแสดงบัตรสมาชิก คิง เพาเวอร์ ประเภท VEGA, CROWN, ONYX, SCARLET และ NAVY รับส่วนลดสูงสุด 1,000 บาท มีโปรแกรมท่องเที่ยวเด่น ๆ ให้เลือกเดินทางอย่างหลากหลายถึง 5 แพกเกจ ดังนี้\n\nแพกเกจที่ 1 ท่องยุโรป ทริปสุดโรแมนติกที่ทุกคนต้องหลงรัก ราคาเริ่มต้น96,900 บาท/คน/ทริป วันนี้-11 ธันวาคม 2565 สู่เมือง ออสเตรีย สวิตเซอร์แลนด์ ฝรั่งเศส เบลเยี่ยม เนเธอร์แลนด์\n\nแพกเกจที่ 2 เที่ยวฟิน เช็คอินยุโรป 8 วัน 5 คืน ราคาเริ่มต้น 58,900 บาท เที่ยวเมืองสวย ออสเตรีย สาธารณรัฐเชค สโลวาเกีย ฮังการี วันนี้- 5 มกราคม 2566ส่วนแพกเกจล่องเรือสำราญในมาเลเซีย สิงคโปร์ ลด 500 บาท/คน/ทริป ได้แก่\n\nแพกเกจที่ 3 ล่องเรือสำราญ 4 วัน 3 คืน วันนี้-26 เมษายน 256 ราคาเริ่มต้น 12,500 บาท/คน/ทริป เส้นทาง สิงคโปร์-กัวลาลัมเปอร์-ปีนัง-สิงคโปร์\n\nแพกเกจที่ 4 ล่องเรือสำราญ 3 วัน 2 คืน ราคาเริ่มต้น 11,900 บาท/คน/ทริป สิงคโปร์-กัวลาลัมเปอร์-สิงคโปร์ วันนี้ -26 เมษายน 2566\n\nคิง เพาเวอร์ พร้อมจะมอบสิ่งที่ดีให้สมาชิกทุกคนได้รับสิทธิประโยชน์สูงสุด ก่อนสิ้นเดือนกันยายน 2565 รีบเข้ามาใช้สิทธิ์รับโปรโมชั่นคุ้มสุดทุกโปรแกรม\n\nเรื่องโดย…#เพ็ญรุ่งใยสามเสน #gurutourza,www.facebook.com/penroongyaisamsaen",
    "อย่าเจ็บกลับมา!! เป๊ป ส่งนักกายภาพตามดูแล ฮาแลนด์ ช่วงเล่นให้นอร์เวย์": "แมนซิตี้ ลงทุนส่งนักกายภาพบินตามไปดูแล เออร์ลิง ฮาแลนด์ อย่างใกล้ชิดถึงแคมป์ทีมชาตินอร์เวย์ เพื่อป้องกันไม่ให้จอมถล่มประตูรายนี้บาดเจ็บระหว่างกลับไปรับใช้ชาติ\n\nเป๊ป กวาร์ดิโอล่า กุนซือ แมนเชสเตอร์ ซิตี้ ได้ส่ง มาริโอ ปาฟุนดี้ หนึ่งในทีมแพทย์ของสโมสรไปอยู่กับ เออร์ลิ่ง ฮาแลนด์ กองหน้าฟอร์มโหดของทีม ในช่วงที่ไปเล่นให้ทีมชาตินอร์เวย์ โดยให้นักกายภาพรายนี้ไปช่วยดูแลกิจวัตรประจำวันต่างๆ ของฮาแลนด์ให้เหมือนกับตอนที่อยู่กับสโมสร เพื่อป้องกันอาการเจ็บที่ดาวยิงนอร์เวย์เคยเจอมาเมื่อฤดูกาลก่อน\n\nเป๊ป เคยให้ทีมแพทย์ของ แมนฯ ซิตี้ ติดตามนักเตะในการร่วมทีมชาติมาแล้ว ทั้ง เควิน เดอ บรอยน์ ในช่วงที่ไปเล่นให้เบลเยียม และเซร์คิโอ อเกวโร่ ตอนอยู่กับอาร์เจนตินา\n\nด้าน สตาเล่ โซลบัคเค่น เฮดโค้ชทีมชาตินอร์เวย์ กล่าวว่า การที่ในทีมมีนักเตะ 26-27 คน แต่มีนักกายภาพแค่ 2 คนนั้น เป็นงานหนักมากของนักกายภาพ ได้คุยกับฮาแลนด์แล้วว่าเพราะอะไรเขาถึงต้องเอานักกายภาพมาเอง และไม่ได้มีคนของฮาแลนด์เท่านั้นที่มาอยู่กับทีมชาติ ยังมีทีมงานของนักเตะคนอื่นๆ ด้วย\n\nทั้งนี้ นอร์เวย์ มีโปรแกรมลงทำศึกยูฟ่า เนชั่นส์ ลีก โดยจะไปเยือน สโลวีเนีย ในวันที่ 24 กันยายน และลงเล่นในบ้านพบกับ เซอร์เบีย ในวันที่ 27 กันยายน\n\nข่าวที่เกี่ยวข้อง\n\n\n\n-------------------------------------------------\n\nวิธีการดูบอลพรีเมียร์ลีก 2022/23 ที่ TrueID : แพ็กเกจชมครบทุกคู่ - ซิมทรูชมทีมโปรดฟรี!\n\nรวมข้อมูลแก้ไขปัญหาการใช้งาน รับชม หรือโปรโมชันกิจกรรมต่างๆ << คลิกที่นี่\n\nอัพเดทข่าว ผลบอล พรีเมียร์ลีก แบบทันใจ พร้อมวิเคราะห์คู่เด่นในรอบสัปดาห์ ส่งถึงมือคุณ\n\nคลิกเลย!! หรือ กด *301*32# โทรออก\n\nหรือ อัพเดทข่าวบอลไทยลีก กด *301*36# โทรออก",
    "เดือดแน่! ปูตินประกาศระดมพลใหม่ เสริมทัพในสมรภูมิยูเครน": "ผู้นำรัสเซียบอกว่า ชาติตะวันตกกำลังร่วมมือกัน “หักหลัง” รัสเซีย โดยเฉพาะจากคำขู่เรื่องอาวุธนิวเคลียร์\n\nปูตินใช้วลี “ตะวันตกกำลังแบล็กเมล์รัสเซียด้วยนิวเคลียร์”\n\nแต่ยืนยันว่ามอสโกมีอาวุธมากมายที่จะตอบโต้ภัยคุกคามจากชาติตะวันตก\n\n“นี่ไม่ใช่การเกทับบลัฟแหลกนะ เพราะเราจะทำทุกอย่างเพื่อปกป้อง \"คนของเรา\" ในดอนบาส” ซึ่งหมายถึงภูมิภาคตะวันออกของยูเครน\n\nไม่แต่เท่านั้น ปูตินยังประกาศสนับสนุนให้อุตสาหกรรมด้านกลาโหมของรัฐและเอกชนหันมาผลิตอาวุธยุทโธปกรณ์อย่างคึกคัก\n\nโดยรัฐพร้อมจะเพิ่มการลงทุนเพื่อเกื้อหนุนเอกชนให้เดินไปในเส้นทางเดียวกันด้วย\n\nตอนหนึ่งของคำปราศรัย ปูตินเรียกเรียกดินแดนที่ทำประชามติว่าเป็น “โนโวโรสซิยา” หรือ Novorossiya หรือ “รัสเซียใหม่” ซึ่งเป็นชื่อภูมิภาคเก่าแก่สมัยจักรวรรดิรัสเซียที่หมายรวมถึงทางใต้ของยูเครนที่รวมถึงไครเมียและทะเลดำ\n\nปูตินอ้างว่าปฏิบัติการพิเศษทางทหารของยูเครนถูกขัดขวางโดยทหารรับจ้างที่บงการโดยชาติตะวันตก\n\nและตอกย้ำว่าตะวันตกกำลังต้องการจะบ่อนทำลายรัสเซีย\n\nการระดมพลบางส่วน (Partial Mobilization) นั้นจะเจาะจงเฉพาะคนที่มีชื่อในบัญชีกองหนุนเท่านั้นที่จะถูกเกณฑ์ และคนที่ถูกเกณฑ์ใหม่จะได้รับการฝึกปรือเพิ่มก่อนจะส่งเข้าสู่สนามรบปกป้องดินแดนของมาตุภูมิ\n\nส่วนคนที่ยังอยู่ในสัญญาการว่าจ้างเป็นทหารก็จะต่อสัญญาไปเรื่อยๆ\n\nอีกทั้งยังจะให้ทหารที่ถูกระดมพล ซึ่งเริ่มมีผลทันทีเมื่อวันพุธที่ผ่านมาจะได้รับผลตอบแทนและสวัสดิการเต็มที่\n\nส่วนการทำ “ประชามติ” รวมดินแดน 4 จุดทางตะวันออกและทางใต้จะเริ่มวันนี้ถึงวันพุธหน้า\n\nโดยเน้นไปที่ 4 ภูมิภาคคือ Luhansk และ Donetsk ทางตะวันออก\n\nและ Zaporizhzhia กับ Kherson ทางใต้\n\nปูตินบอกว่าตะวันตกได้ “ข้ามเส้น” แล้ว และได้ใช้นิวเคลียร์แบล็กเมล์รัสเซียด้วย\n\nเช่น ที่โรงไฟฟ้านิวเคลียร์ซาโปริเซียนั้น ฝ่ายตะวันตกกำลังระดมยิงใส่โรงไฟฟ้านิวเคลียร์เพื่อกระตุ้นให้เกิดวิกฤต\n\nเขาบอกว่าคนรัสเซียมีความมุ่งมั่นที่จะรักษาอธิปไตย, ภราดรภาพแห่งดินแดนและเอกราชของตน\n\nปูตินบอกว่าเขาหวังว่าจะได้รับการสนับสนุนจากประชาชนในพื้นที่เหล่านั้นที่ไม่ต้องการอยู่ในพื้นที่ของพวก “นาซีใหม่”\n\nปฏิกิริยาทางตะวันตกบอกว่าปูตินกำลังตกอยู่ในภาวะ “ระส่ำระสาย” เพราะในหลายแนวรบทหารรัสเซียต้องถอนร่น\n\nดังนั้นการประกาศ \"ระดมพลสำรองบางส่วน\" จึงสะท้อนว่าปูตินกำลังต้องการทหารไปเสริมการสู้รบในแนวหน้าที่กำลังเพลี่ยงพล้ำ\n\nนักวิเคราะห์ตะวันตกชี้มาหลายสัปดาห์แล้วว่า \"ปฏิบัติการพิเศษทางทหาร\" ของรัสเซียในยูเครนล้มเหลว และผิดจากเป้าที่วางเอาไว้อย่างมาก\n\nเซอร์เก ชอยกู รัฐมนตรีว่าการกระทรวงกลาโหมของรัสเซีย บอกว่า การระดมกำลังพลสำรองบางส่วนคิดเป็น 1% ของกำลังพลสำรองทั้งหมดของรัสเซียเท่านั้น\n\nตะวันตกเชื่อกันว่ารัสเซียมีกำลังพลสำรองประมาณ 2 ล้านคน\n\nขณะเดียวกันยูเครนก็ร้องขอความช่วยเหลือเพิ่ม เสริมกำลังรุกไล่รัสเซียพ้นชายแดน\n\nประธานาธิบดียูเครน โวโลดิเมียร์ เซเลนสกี กล่าวว่า ยูเครนกำลังพยายามสร้างเสถียรภาพในเขตปกครองคาร์คิฟทางภาคตะวันออกเฉียงเหนือของประเทศ\n\nหลังจากที่ทหารยูเครนสามารถตีโต้ทหารรัสเซียจนถอยร่นออกไป\n\nถือโอกาสนี้ขอความช่วยเหลือเพิ่มเติมจากประชาคมโลกเพื่อเสริมกำลังในสมรภูมิ\n\nโดยเฉพาะอาวุธที่มีพิสัยการยิงไกลเพื่อทำลายเป้าหมายทางทหารของรัสเซีย\n\nเซเลนสกีย้ำว่า ความรวดเร็วในการสร้างเสถียรภาพบนพื้นที่ที่ได้รับการปลดปล่อยจากรัสเซียมีความสำคัญอย่างยิ่ง เช่นเดียวกับความรวดเร็วในการเคลื่อนกำลังทหารและการฟื้นฟูบูรณะพื้นที่ที่ยึดคืนมาได้ ตลอดจนความรวดเร็วของการสนับสนุนจากพันธมิตร\"\n\nเขาบอกว่า \"อัตราความเร็วของการส่งความช่วยเหลือควรสัมพันธ์กับอัตราความเร็วในการเคลื่อนกำลังของยูเครน\"\n\nการยึดครองพื้นที่คืนจากรัสเซีย โดยเฉพาะที่เขตคาร์คิฟทางภาคตะวันออกเฉียงเหนือ ทำให้กองทัพยูเครนเชื่อว่า หากได้รับการสนับสนุนเพิ่มเติมด้านอาวุธจากชาติพันธมิตร ทหารยูเครนจะสามารถเอาชนะทหารรัสเซียในสมรภูมิได้\n\nสัปดาห์ที่ผ่านมา รัฐบาลสโลวีเนียประกาศจะส่งรถถัง 28 คันให้ยูเครน\n\nขณะที่เยอรมนีรับปากว่าจะส่งปืนใหญ่แบบฮาววิตเซอร์ให้อีก 4 กระบอก\n\nนายกรัฐมนตรีอังกฤษ ลิซ ทรัสส์ รับปากว่าปีหน้า อังกฤษจะจัดส่งความช่วยเหลือต่างๆ ให้แก่ยูเครนในมูลค่าที่เท่าเทียมหรือมากกว่าความช่วยเหลือมูลค่า 2,600 ล้านดอลลาร์ ที่ให้ไปแล้วในปีนี้\n\nคำประกาศของปูตินเมื่อวันพุธตรงกับที่บรรดาผู้นำโลกกำลังเข้าร่วมการประชุมสมัชชาใหญ่สหประชาชาติ หรือ UNGA ณ นครนิวยอร์ก\n\nนายกฯ ทรัสส์บอกว่า จะใช้โอกาสนี้ตอกย้ำถึงความรับผิดชอบที่อังกฤษมีต่อยูเครนในการรักษาอธิปไตยในดินแดนของตน ตลอดจนการกระตุ้นความพยายามของทั่วโลกในการยับยั้งรัสเซียไม่ให้ได้ประโยชน์จากการส่งออกพลังงาน พร้อมไปกับการลดการพึ่งพาพลังงานของรัสเซียด้วย\n\nเซเลนสกีแห่งยูเครนมีกำหนดกล่าวสุนทรพจน์ต่อที่ประชุมใหญ่ของยูเอ็นผ่านทางวิดีโอด้วย\n\nคงจะเป็นจังหวะที่มีการประกาศแนวทางตอบโต้ของยูเครนต่อการระดมทหารรัสเซียเข้าเสริมทัพในสมรภูมิยูเครนอีกรอบหนึ่ง\n\nตอกย้ำว่าสงครามยูเครนกำลังบานปลายกลายเป็นความขัดแย้งของยุโรประหว่างรัสเซียกับโลกตะวันตกอย่างปฏิเสธไม่ได้จริงๆ.",
    "โปแลนด์ เฉือน บราซิล เข้าป้องแชมป์กับ อิตาลี ศึกชิงแชมป์โลก": "โปแลนด์ เบียดเอาชัย บราซิล 3-2 ผ่านเข้าไปลุ้นแชมป์กับ อิตาลี ที่ชนะ สโลวีเนีย สรุปผลชิงแชมป์โลก 2022\n\nการแข่งขันวอลเลย์บอลชาย ชิงแชมป์โลก 2022 วันที่ 10-11 กันยายน 2565 ที่สนามสโปเด็ก คาโตไวซ์ เมืองคาโตไวซ์ ประเทศโปแลนด์ เป็นเกมในรอบรองชนะเลิศ มีผลการแข่งขันดังนี้\n\nคู่แรก โปแลนด์ เจ้าภาพ และแชมป์เก่า 2 สมัยซ้อน ลงสนามพบกับ บราซิล รองแชมป์เก่า และเป็นการรีแมตช์ นัดชิงชนะเลิศของปี 2014, 2018 และเกมนี้ทั้งสองทีมสู้กันได้อย่างยอดเยี่ยม ก่อนที่สุดท้าย โปแลนด์ จะเฉือนชนะไปได้ 3-2 เซต 23-25, 25-18, 25-20, 21-25, 15-12\n\nบาร์ตอช คูเร็ค ดาวตบกัปตันทีมโปแลนด์ ทำแต้มสูงสุดในเกมนี้ที่ 24 แต้ม รองลงมาเป็น คามิล เซเมเนียค ทำไป 23 แต้ม โปแลนด์ ผ่านเข้าไปชิงชนะเลิศศึกชิงแชมป์โลก ได้เป็นสมัยที่ 3 ติดต่อกัน ส่วน บราซิล อกหักอีกครั้งหล่นไปชิงอันดับที่ 3 แทน\n\nอีกคู่ อิตาลี แชมป์ยุโรป และอดีตแชมป์ 3 สมัย ลงสนามพบกับ สโลวีเนีย เจ้าภาพร่วม และเกมนี้ อิตาลี ทำผลงานได้อย่างเด็ดขาดกว่าเอาชนะไปได้ 3-0 เซต 25-21, 25-22, 25-21 ดานิเอเล ลาเวีย หัวเสาของอิตาลี ทำแต้มสูงสุดที่ 15 คะแนน พาทีมผ่านเข้าชิงชนะเลิศได้อีกครั้ง\n\nสรุปผลทุกคู่\n\nรอบรองชนะเลิศ\n\nโปแลนด์ ชนะ บราซิล 3-2 เซต 23-25, 25-18, 25-20, 21-25, 15-12\n\nอิตาลี ชนะ สโลวีเนีย 3-0 เซต 25-21, 25-22, 25-21\n\nโปรแกรมนัดต่อไป\n\nเมืองคาโตไวซ์ ประเทศโปแลนด์\n\nวันที่ 11 กันยายน 2565\n\nรอบชิงอันดับ 3\n\n23.00 น. บราซิล พบ สโลวีเนีย\n\nวันที่ 12 กันยายน 2565 (คืนวันที่ 11 กันยายน)\n\nรอบชิงชนะเลิศ\n\n02.00 น. โปแลนด์ พบ อิตาลี",
    "โกลเด้น บอย 2022: แคนดิเดต, วิธีการโหวต, ทำเนียบเจ้าของรางวัล และทุกสิ่งที่คุณจำเป็นต้องรู้": "โกลเด้น บอย 2022: แคนดิเดต, วิธีการโหวต, ทำเนียบเจ้าของรางวัล และทุกสิ่งที่คุณจำเป็นต้องรู้\n\nGOAL รวบรวมทุกสิ่งที่คุณจำเป็นต้องรู้ ก่อนการประกาศรางวัลโกลเด้น บอย 2022\n\nโกลเด้น บอย เป็นหนึ่งในรางวัลอันทรงเกียรติที่สุดสำหรับนักฟุตบอลเยาวชน\n\nผู้คว้ารางวัลนี้ มีหลายคนที่กลายไปเป็นตำนานในโลกลูกหนังในอนาคตตัวอย่างเช่น ลิโอเนล เมสซี ที่ได้รับรางวัลนี้ไปในปี 2005\n\nดังนั้นใครกันที่จะคว้ารางวัลโกลเด้น บอย ปี 2022 นี้ไปครอง วันนี้ทาง GOAL ได้รวบรวมหลายชื่อผู้เข้าชิง, วิธีการโหวต และทุกสิ่งที่พวกคุณจำเป็นต้องรู้เกี่ยวกับรางวัลนี้\n\nอะไรคือรางวัล โกลเด้น บอย?\n\nรางวัล โกลเด้น บอย คือรางวัลที่ยกย่องความสามารถของดาวรุ่งที่มีฟอร์มการเล่นที่ยอดเยี่ยมที่ดีที่สุดในยุโรป ผู้ท้าชิงต้องมีอายุต่ำกว่า 21 ปี จึงจะมีสิทธิ์ได้รับรางวัลนี้ และยังต้องเล่นในสโมสรชั้นนำของยุโรปอีกด้วย รางวัลรายการนี้ถูกจัดขึ้นครั้งแรกตั้งแต่เมื่อปี 2003 ซึ่งจัดโดยสื่อกีฬาชื่อดังในอิตาลีอย่างTuttosport\n\nผู้ชนะรายการนี้ต้องมาจากการโหวตเพียงเท่านั้น สำหรับผู้ที่มีสิทธิลงคะแนนทั้งหมด จะเป็นคนโหวตคะแนนให้กับเหล่านักเตะที่พวกเขาเห็นว่ามีฟอร์มการเล่นที่น่าประทับใจ ผู้ที่มีสิทธิ์โหวตจะมาจากนักข่าวกีฬาจากบรรดาสื่อใหญ่ในยุโรป ที่จะได้เป็นคนลงคะแนนเสียงให้รางวัลนี้\n\nรายชื่อผู้เข้าชิงรางวัล โกลเด้น บอย ประจำปี 2022\n\nTuttosport ได้คัดเลือกรายชื่อ 40 คน ที่จะมีโอกาสคว้ารางวัลดาวรุ่งแห่งปีนี้\n\nชื่อนักเตะ สโมสร ทีมชาติ คาริม อเดเยมี เรดบูลส์ ซัลซ์บวร์ก/โบรุสเซีย ดอร์ทมุนด์ เยอรมัน จู๊ด เบลลิงแฮม โบรุสเซีย ดอร์ทมุนด์ อังกฤษ เอดูอาร์โด้ คามาแว็งก้า เรอัล มาดริด ฝรั่งเศส มาร์ติน บาตูรีนา ดินาโม ซาเกร็บ โครเอเชีย อเล็กซ์ บัลเด้ บาร์เซโลนา สเปน ไบรอัน บร็อบบีย์ แอร์เบ ไลป์ซิก/อาแย็กซ์ อัมสเตอร์ดัม เนเธอร์แลนด์ มัตเตโอ ซานเซลเลียรี เวโรนา อิตาลี แอนโธนี อีแลงก้า แมนเชสเตอร์ ยูไนเต็ด สวีเดน ฮาร์วีย์ เอลเลียตต์ ลิเวอร์พูล อังกฤษ เซบาสเตียโน เอสโปซิโต้ อันเดอร์เลชท์ อิตาลี ฟาบิโอ คาร์วัลโญ ลิเวอร์พูล โปรตุเกส ฟาบิโอ ซิลวา อันเดอร์เลทช์ โปรตุเกส อันซู ฟาติ บาร์เซโลนา สเปน กาบี้ บาร์เซโลนา สเปน วิลฟรีด ญอนโต้ เอฟซี ซูริค/ลีดส์ ยูไนเต็ด อิตาลี ไรอัน กราเวนเบิร์ช บาเยิร์น มิวนิค เนเธอร์แลนด์ ยอสโก้ กวาร์ดิโอล แอร์เบ ไลป์ซิก โครเอเชีย เอนริเก้ อเราโช เบนฟิก้า โปรตุเกส ปีเอโร ฮินกาปิเอ ไบเออร์ เลเวอร์คูเซน เอกวาดอร์ ราสมุส โฮจลุนด์ อตาลันต้า เดนมาร์ก อันส์การ์ คเนาฟฟ์ ไอน์ทรัค แฟรงค์เฟิร์ต กานา กาสเตลโล ลูเคบา ลียง ฝรั่งเศส มาร์ควินญอส อาร์เซนอล บราซิล ฟาบีโอ มีเรตติ ยูเวนตุส อิตาลี ยูนูส มูซาห์ บาเลนเซีย สหรัฐอเมริกา จามัล มูเซียลา บาเยิร์น มิวนิค เยอรมัน นิโก้ กอนซาเลซ บาเลนเซีย สเปน นูโน เมนเดส เปแอสเช โปรตุเกส เปดรี้ บาร์เซโลนา สเปน เยเรมี ปีโน บียาร์เรอัล สเปน จิโอ เรย์นา โบรุสเซีย ดอร์ทมุนด์ สหรัฐอเมริกา จอร์โจ้ สกาลวินี อตาลันต้า อิตาลี เบนจามิน เซสโก้ เรดบูลส์ ซัลซ์บวร์ก สโลวีเนีย ยาน ทีลมันน์ โคโลญจน์ เยอรมัน เดสตินี อูโดกี อูดิเนเซ อิตาลี นิโคลา ซาเลฟสกี้ โรมา โปเเลนด์ มาติส แตล บาเยิร์น มิวนิค ฝรั่งเศส คีลียันน์ ซิลดิลเลีย ไฟรบวร์ก ฝรั่งเศส ชาบี ซิมอนส์ พีเอสวี เนเธอร์แลนด์ ลูก้า ซูซิค เรดบูลส์ ซัลซ์บวร์ก โครเอเชีย\n\nสามารถโหวตรางวัล โกดเด้น บอย 2022 ได้ที่ไหน?\n\nสามารถโหวตได้ที่เว็บไซต์ของ Tuttosport ด้วยการ คลิกที่นี่\n\nรายชื่อเหล่านักเตะที่เคยคว้ารางวัล โกดเด้น บอย ก่อนหน้านี้\n\nลีโอเนล เมสซี, เวย์น รูนีย์, และ เซร์คิโอ อเกวโร ทั้ง 3 คนนี้เป็นรายชื่อสุดยอดนักเตะที่เคยได้รับรางวัล โกลเด้น บอย\n\nส่วนใหญ่รางวัลนี้จะเป็นผู้เล่นในตำแหน่งกองหน้าหรือกองกลางที่คว้ารางวัลนี้ไปครอง แต่ทว่า มัทไธส์ เดอ ลิกต์ กลายเป็นกองหลังคนแรกที่คว้ารางวัลนี้ได้ในปี 2018\n\nฝรั่งเศส และ สเปน กลายเป็นชาติเหล่านี้ที่ได้มากที่สุด โดยได้ไปชาติละ 3 คน ขณะที่ แมนเชสเตอร์ ยูไนเต็ดกลายเป็นสโมสรที่มีนักเตะคว้ารางวัลไปได้มากที่สุดถึง 3 คน",
    "ผู้นำ อียู-เยอรมัน ประกาศแผนปฏิรูปเพื่อลดค่าไฟฟ้า": "ประธานคณะกรรมาธิการยุโรปและนายกรัฐมนตรีเยอรมัน เผยแผนงานปฏิรูปตลาดพลังงานในยุโรป เพื่อหวังช่วยกดราคาค่าไฟฟ้าที่พุ่งสูงอยู่ในช่วงนี้ เนื่องจากราคาน้ำมันที่ปรับตัวขึ้นอย่างมาก ตามรายงานของเอพี\n\nเออร์ซูลา ฟ็อน แดร์ ไลเอิน ประธานคณะกรรมาธิการยุโรป ระบุในการปราศรัยระหว่างการเยือนประเทศสโลวีเนียในวันจันทร์ว่า ราคาไฟฟ้าที่พุ่งสูงอยูนี้ “กำลังแสดงให้เห็นถึงข้อจำกัดของโครงสร้างตลาดไฟฟ้าของเราในปัจจุบัน” และว่า โครงสร้างที่มีอยู่นี้ได้รับการพัฒนามาเพื่อให้สอดรับกับสภาพแวดล้อมที่ต่างจากที่เป็นอยู่นี้ ซึ่งทำให้ผู้ที่เกี่ยวข้องต้องเร่งทำการแทรกแซงอย่างฉุกเฉินพร้อม ๆ กับการปฏิรูปโครงสร้างตลาดไฟฟ้าแล้ว\n\nทั้งนี ตลาดพลังงานไฟฟ้าในยุโรปนั้นดำเนินการในระบบ Merit Order หรือ การควบคุมต้นทุนการผลิตไฟฟ้า โดยสถานีจ่ายไฟฟ้าที่คิดราคาไฟฟ้าถูกที่สุดจะเป็นผู้ที่ได้รับเลือกให้บริการก่อน แต่ราคานั้นจะถูกกำหนดโดยสถานีจ่ายสุดท้ายที่แพงที่สุด ซึ่งมักเป็นผู้ผลิตไฟฟ้าที่ใช้ก๊าซเป็นหลักและได้รับผลกระทบหนักจากการที่รัสเซียสั่งลดการส่งก๊าซไปยังหลายประเทศในยุโรป\n\nขณะเดียวกัน โอลาฟ โชลซ์ นายกรัฐมนตรีเยอรมัน ซึ่งเดินทางเยือนกรุงปราก ประเทศยูเครน ในวันจันทร์ กล่าวว่า ตนใช้เวลานานมากในระหว่างการประชุมกับนายกรัฐมนตรี เพเทรอ เฟียลา จากสาธารณรัฐเช็ก ซึ่งเป็นประธานหมุนเวียนของสหภาพยุโรปอยู่ เพื่อหารือวิธีการปรับเปลี่ยนตลาดพลังงานไฟฟ้าของยุโรปเพื่อให้ราคาลดลง\n\nโฆษกกระทรวงเศรษฐกิจเยอรมันรายหนึ่งกล่าวก่อนหน้านี้ว่า แนวคิดการปรับเปลี่ยนโครงสร้างตลาดพลังงานไฟฟ้าก็คือ การรักษาหลักการของระบบ Merit Order ไว้ แต่มุ่งกำจัดผลกระทบด้านลบของระบบนี้ เพื่อว่า ราคาก๊าซธรรมชาติที่อยู่ในระดับสูงอยู่นี้จะไม่มีผลกระต่อราคาไฟฟ้าอีกต่อไป",
    "'แมนซิตี้' ส่งนักกายภาพดูแล 'ฮาแลนด์' ในแคมป์ทีมชาติ": "ศูนย์หน้าวัย 22 ปี เพิ่งย้ายจาก ดอร์ทมุนด์ มาร่วมทัพ แมนเชสเตอร์ ซิตี้ ในตลาดซื้อขายนักเตะซัมเมอร์นี้ ด้วยค่าตัว 51 ล้านปอนด์ ลงสนามให้ทีมในทุกรายการไป 10 นัด ยิงไป 14 ประตู ได้รับรางวัลนักเตะยอดเยี่ยมพรีเมียร์ลีก ประจำเดือนสิงหาคมเป็นที่เรียบร้อย\n\nล่าสุด นักเตะต้องเดินทางเข้าแคมป์ทีมชาตินอร์เวย์ ในช่วงโปรแกรมพักเบรกทีมชาติ ทางด้าน แมนซิตี้ จัดการส่งตัว มาริโอ ปาฟุนดี นักกายภาพบำบัดของสโมสรไปดูแลในแคมป์ เพื่อเป็นการทำให้แน่ใจว่า ฮาแลนด์ จะกลับมาสู่สโมสรด้วยสภาพร่างกายที่สมบูรณ์ที่สุด\n\nทั้งนี้ สตาเล โซลบัคเคน กุนซือทีมชาตินอร์เวย์ ระบุว่า ทีมมีนักกายภาพบำบัดแค่ 2 คนนั้นไม่เพียงพออย่างแน่นอน ดังนั้นจึงเป็นเรื่องดีที่ ปาฟุนดี จะเข้ามาเป็นนักกายภาพบำบัดคนที่ 3 ของทีม แน่นอนว่าไม่ใช่เรื่องบังเอิญที่ ปาฟุนดี มาจากแมนเชสเตอร์ ซิตี้ และ ฮาแลนด์ ก็เป็นส่วนหนึ่งของเรื่องนั้น แต่เขาก็จะทำงานร่วมกับผู้เล่นคนอื่นๆ ด้วยเช่นกัน ไม่ใช่มาดูแลแค่ฮาแลนด์\n\n\n\n\n\nสำหรับ แมนเชสเตอร์ ซิตี้ เคยทำแบบนี้กับทั้ง เควิน เดอ บรอยน์ ที่ทีมชาติเบลเยี่ยม และ เซร์คิโอ อเกวโร ที่ทีมชาติอาร์เจนติน่ามาแล้ว และอีกเหตุผลสำคัญที่ เรือใบสีฟ้า ตัดสินใจส่งนักกายภาพบำบัดไปช่วยดูแล ฮาแลนด์ ในครั้งนี้ก็เพราะ ฮาลันด์ มีประวัติการบาดเจ็บที่ไม่ค่อยดีนักในฤดูกาลที่ผ่านมากับ โบรุสเซีย ดอร์ทมุนด์ นั่นเอง\n\n\n\n\n\nอย่างไรก็ตาม ทีมชาตินอร์เวย์ มีโปรแกรมทำศึกยูฟ่า เนชันส์ ลีก บุกไปเยือน สโลวีเนีย วันที่ 24 กันยายน และเปิดบ้านดวล เซอร์เบีย วันที่ 27 กันยายนนี้\n\n\n\n\n\nที่มาภาพ : AFP",
    "ม้ามืดของจริง “ยูเครน” พลิกล็อกชนะ “เนเธอร์แลนด์” ลิ่วรอบ 8 ทีม “ชิงแชมป์โลก”": "วันที่ 6 ก.ย. 65 ความเคลื่อนไหวการแข่งขัน วอลเลย์บอลชายชิงแชมป์โลก 2022 ที่จัดขึ้นระหว่างวันที่ 26 สิงหาคม - 11 กันยายน 2022 ณ เมืองลูบลิยานา เมืองหลวงของสโลวีเนีย และเมืองคาโตวีตเซ ประเทศโปแลนด์\n\nผลปรากฏว่า ทีมชาติญี่ปุ่น พ่าย ทีมชาติฝรั่งเศส ดีกรีแชมป์ลูกยางเนชันส์ลีก 2022 และเหรียญทองโอลิมปิกเกมส์ 2020 ที่กรุงโตเกียว ประเทศญี่ปุ่น ไปแบบสุดมัน 2-3 เซต 25-17, 21-25, 26-24, 22-25 และ 18-16 จอดป้าย 16 ทีม ชิงแชมป์โลก 2022\n\nด้าน ยูเครน อันดับ 18 ของโลก ที่ได้สิทธิ์เข้าแข่งขันแทน รัสเซีย (ผลพวงจากสงครามระหว่างรัสเซียและยูเครนทำให้ FIVB ตัดสิทธิ์การเข้าร่วมแข่งขัน) กลายเป็นม้ามืดที่โชว์ผลงานได้อย่างยอดเยี่ยม พลิกล็อก ชนะ เนเธอร์แลนด์ อันดับ 12 ของโลก 3-0 เซต 25-16, 25-19 และ 25-18 ผ่านเข้าสู่รอบ 8 ทีมสุดท้าย ไปพบกับเจ้าภาพ สโลวีเนีย ได้สำเร็จ",
    "สรุปผลทั้ง 8 คู่ วอลเลย์ชาย ชิงแชมป์โลก รอบ 16 ทีมสุดท้าย": "ฝรั่งเศส เฉือน ญี่ปุ่น, สองเจ้าภาพ ลิ่ว, ยูเครน เข้ารอบ 8 ทีมครั้งแรก สรุปผลชิงแชมป์โลก 2022 ทุกคู่ และโปแกรมนัดต่อไป ติดตามได้ที่นี่\n\nการแข่งขันวอลเลย์บอลชาย ชิงแชมป์โลก 2022 วันที่ 3-6 กันยายน 2565 เป็นเกมในรอบ 16 ทีมสุดท้าย มีผลการแข่งขันดังนี้\n\nที่สนามอารีนา สโตซิซ กรุงลูบลิยานา ประเทศสโลวีเนีย มีแข่งขันทั้งหมด 4 คู่ คู่แรก สโลวีเนีย เจ้าภาพ ลงสนามพบกับ เยอรมนี โดยทั้งคู่เคยเจอกันมาแล้วในรอบแรก และเป็นเจ้าภาพ ที่ชนะไปได้ 3-0 เซต และเกมนี้ ทีมเจ้าภาพ ยังทำผลงานได้อย่างยอดเยี่ยม ย้ำชัยชนะไปได้อีกครั้ง 3-1 เซต 25-18, 25-19, 21-25, 25-22\n\nสโลวีเนีย ลงแข่งขันในศึกชิงแชมป์โลก เป็นครั้งที่ 2 และผ่านเข้ารอบก่อนรองชนะเลิศได้สำเร็จเป็นครั้งแรก โดยก่อนหน้านี้ผลงานของพวกเขาเมื่อปี 2018 หรือเมื่อ 4 ปีก่อน สโลวีเนีย จบการแข่งขันในอันดับที่ 12\n\nคู่ต่อมา อิตาลี อดีตแชมป์ 3 สมัย ลงสนามพบกับ คิวบา และนัดนี้ อิตาลี ไม่พลาดเอาชนะไปได้อย่างสนุก 3-1 เซต 25-21, 21-25, 26-24, 25-18 ผ่านเข้ารอบก่อนรองชนะเลิศ ได้เช่นกัน\n\nถัดมา เนเธอร์แลนด์ อดีตรองแชมป์ปี 1994 ลงสนามพบกับ ยูเครน ที่เข้ามาแข่งขันแทนที่ของ รัสเซีย ที่โดนแบน และเกมนี้ พลิกล็อก ยูเครน โชว์ฟอร์มได้อย่างยอดเยี่ยมเอาชนะไปได้ 3-0 เซต 25-16, 25-19, 25-18 ผ่านเข้ารอบก่อนรองชนะเลิศ เป็นครั้งแรกของทีม\n\nและคู่สุดท้ายของสนามนี้ ฝรั่งเศส แชมป์โอลิมปิกเกมส์ และแชมป์เนชันส์ ลีก (VNL) ทีมล่าสุด ลงสนามพบกับ ญี่ปุ่น รองแชมป์เอเชีย โดยเกมนี้ทั้งคู่สู้กันได้อย่างสุดมัน ก่อนที่สุดท้าย ฝรั่งเศส จะเอาชนะไปได้ 3-2 เซต 25-17, 21-25, 26-24, 22-25, 18-16\n\nที่สนามกลิวิซ อารีนา เมืองกลิวิซ ประเทศโปแลนด์ มีแข่งขัน 4 คู่เช่นกัน คู่แรก สหรัฐอเมริกา อดีตแชมป์ 1 สมัย ลงสนามพบกับ ตุรกี เกมนี้ทั้งคู่สู้กันได้อย่างสนุกก่อนที่ อเมริกา จะเฉือนเอาชนะไปได้ 3-2 เซต 25-21, 25-17, 22-25, 19-25, 15-12 ผ่านเข้ารอบต่อไป\n\nด้าน โปแลนด์ เจ้าภาพ และแชมป์เก่า 2 สมัยซ้อน ลงสนามพบกับ ตูนีเซีย โดยเกมนี้ เจ้าภาพ ผลงานยังยอดเยี่ยมเอาชนะไปได้ 3-0 เซต 25-20, 25-15, 25-20 ผ่านเข้ารอบก่อนรองชนะเลิศ\n\nถัดมา อาร์เจนตินา เจ้าของเหรียญทองแดง โอลิมปิกเกมส์ 2020 ลงสนามเจอกับ เซอร์เบีย โดยหนุ่มจากละติน อเมริกา เอาชนะไปได้อย่างสนุก 3-0 เซต 25-23, 25-21, 25-23\n\nและคู่สุดท้าย บราซิล อดีตแชมป์ 3 สมัย และรองแชมป์ใน 2 ครั้งหลังสุดลงสนามพบกับ อิหร่าน แชมป์เอเชีย และเป็น บราซิล ที่เอาชนะไปได้ 3-0 เซต 25-17, 25-22, 25-23\n\nสรุปผลทุกคู่\n\nรอบ 16 ทีมสุดท้าย\n\nสโลวีเนีย ชนะ เยอรมนี 3-1 เซต 25-18, 25-19, 21-25, 25-22\n\nอิตาลี ชนะ คิวบา 3-1 เซต 25-21, 21-25, 26-24, 25-18\n\nยูเครน ชนะ เนเธอร์แลนด์ 3-0 เซต 25-16, 25-19, 25-18\n\nฝรั่งเศส ชนะ ญี่ปุ่น 3-2 เซต 25-17, 21-25, 26-24, 22-25, 18-16\n\nสหรัฐอเมริกา ชนะ ตุรกี 3-2 เซต 25-21, 25-17, 22-25, 19-25, 15-12\n\nโปแลนด์ ชนะ ตูนีเซีย 3-0 เซต 25-20, 25-15, 25-20\n\nอาร์เจนตินา ชนะ เซอร์เบีย 3-0 เซต 25-23, 25-21, 25-23\n\nบราซิล ชนะ อิหร่าน 3-0 เซต 25-17, 25-22, 25-23\n\nโปรแกรมนัดต่อไป\n\nกรุงลูบลิยานา ประเทศสโลวีเนีย\n\nวันที่ 7 กันยายน 2565\n\nรอบก่อนรองชนะเลิศ\n\n22.30 น. อิตาลี พบ ฝรั่งเศส\n\nวันที่ 8 กันยายน 2565 (คืนวันที่ 7 กันยายน)\n\n02.00 น. สโลวีเนีย พบ ยูเครน\n\nเมืองกลิวิซ ประเทศโปแลนด์\n\nวันที่ 8 กันยายน 2565\n\nรอบก่อนรองชนะเลิศ\n\n22.30 น. อาร์เจนตินา พบ บราซิล\n\nวันที่ 9 กันยายน 2565 (คืนวันที่ 8 กันยายน)\n\n02.00 น. โปแลนด์ พบ สหรัฐอเมริกา",
    "โปรตุเกส บุกถล่ม เช็ก ศึกยูฟ่า เนชันส์ ลีก": "สเปน ฟอร์มบู่หลังพ่ายต่อ สวิตเซอร์แลนด์ คารังส่วน โปรตุเกส บุกถล่ม สาธารณรัฐเช็ก ทำให้ต้องไปวัดแชมป์กลุ่มในนัดสุดท้ายศึกยูฟ่า เนชันส์ ลีก\n\nการแข่งขันฟุตบอลยูฟ่า เนชันส์ ลีก ฤดูกาล 2022-23 เมื่อวันที่ 24 ก.ย. คู่ไฮไลท์อยู่ที่ลีกเอ กลุ่ม 2 “กระทิงดุ” สเปน จ่าฝูง เปิดสนาม เอสตาดิโอ เด ลา โรมาเรดา รับการมาเยือนของ “นาฬิกา” สวิตเซอร์แลนด์ ทีมบ๊วยตาราง\n\nเกมนี้เจ้าถิ่นวาง เปดรี, กาบี และเฟร์รัน ตอร์เรส ลงสนามส่วนทีมเยือนจัด กรานิต ชากา, เซอร์ดาน ชากิรี และบรีล เอ็มโบโล นำทีม\n\nนาที 21 กลับเป็น สวิตเซอร์แลนด์ ที่เป็นฝ่ายออกนำ 1-0 จากจังหวะได้ลูกเตะมุมทางฝั่งซ้าย และเป็น รูเบน วาร์กาส เปิดเข้ามาให้ มานูเอล อคานยี ได้โหม่งเต็มๆ ผ่านมือ อูไน ซิมอน ตุงตาข่าย ก่อนจบครึ่งแรกด้วยสกอร์ดังกล่าว\n\nครึ่งหลังนาที 55 สเปน ตีเสมอ 1-1 จากจังหวะที่ มาร์โก อเซนซิโอ ใช้ทักษะลากหนีผู้เล่นของทีมเยือนหลายราย ก่อนจ่ายเข้ากรอบเขตโทษฝั่งซ้ายให้ จอร์ดี อัลบา ที่เติมมาโล่งๆ ตะบันเข้าไปไม่พลาด\n\nทว่าอีกเพียง 3 นาทีต่อมากลายเป็นทีมเยือนที่ออกนำอีกครั้ง 2-1 จากจังหวะได้ลูกเตะมุมฝั่งซ้ายก่อนเป็น กรานิต ชากา เปิดเข้ามาแล้วเป็น อาคันจิ ที่สะกิดบอลมาเข้าทาง บรีล เอ็มโบโล ที่ยืนอยู่คนเดียวจิ้มบอลเป็นประตู\n\nหลังจากนั้นแม้ “กระทิงดุ” จะพยายามบุกทวงประตูตีเสมออย่างหนัก ทว่าไม่สามารถทำได้ทำให้จบเกม สเปน พ่าย สวิตเซอร์แลนด์ คาบ้าน 1-2\n\nขณะที่อีกคู่ในกลุ่มเดียวกัน โปรตุเกส บุกถล่ม สาธารณรัฐเช็ก 4-0 จากประตูของ ดิโอโก ดาโลต์ ที่เหมาคนเดียว 2 ลูกนาที 33 และ52, บรูโน แฟร์นานเดส นาที 45+2 และดิโอโก โชตา นาที 82\n\nทำให้ผ่าน 5 นัด โปรตุเกส แซงขึ้นนำจ่าฝูง (10 คะแนน) ตามด้วยอันดับ 2 สเปน (8 คะแนน) ทั้งคู่ต้องไปแย่งเข้ารอบชิงแชมป์ในแมตช์สุดท้าย ส่วนอันดับ 3 สวิตเซอร์แลนด์ (6 คะแนน) ขณะที่อันดับ 4 สาธารณรัฐเช็ก (4 คะแนน) โดยคู่นี้ต้องไปวัดทีมตกชั้นสู่ลีกบีในแมตช์สุดท้ายเช่นกัน\n\nส่วนผลการแข่งขันในคู่อื่นๆ ของรายการ\n\nลีกบี\n\nอาร์เมเนีย 0-5 ยูเครน\n\nสโลวีเนีย 2-1 นอร์เวย์\n\nสกอตแลนด์ 2-1 ไอร์แลนด์\n\nอิสราเอล 2-1 แอลเบเนีย\n\nเซอร์เบีย 4-1 สวีเดน\n\nลีกซี\n\nไอร์แลนด์เหนือ 2-1 คอซอวอ\n\nไซปรัส 1-0 กรีซ",
    "เซเลนสกี แถลงขอบคุณการสนับสนุนสหรัฐฯ ในการต้านรัสเซีย": "ประธานาธิบดีโวโลดิเมียร์ เซเลนสกี ระบุในแถลงการณ์ประจำวันว่า ได้หารือหลากประเด็นกับรัฐมนตรีต่างประเทศสหรัฐฯ ที่เดินทางเยือนยูเครนเมื่อวันพฤหัสบดี โดยไม่ได้มีการประกาศล่วงหน้า รวมทั้งแสดงความขอบคุณต่อสหรัฐฯ สำหรับการสนับสนุนต่าง ๆ เพื่อรับมือกับการรุกรานของรัสเซียด้วย\n\nปธน.เซเลนสกี เปิดเผยด้วยว่า หนึ่งในหัวข้อที่มีการหารือกับ แอนโทนี บลิงคน รัฐมนตรีต่างประเทศสหรัฐฯ ก็คือ การประกาศให้รัสเซียเป็น ‘รัฐก่อการร้าย’ โดยระบุในแถลงการณ์เมื่อช่วงค่ำของคืนวันพฤหัสบดีตามเวลาท้องถิ่นว่า “ความเป็นจริงทางกฎหมายนั้นต้องสอดรับกับความเป็นจริงที่เกิดขึ้นจริงเสมอ และความเป็นจริงก็คือว่า รัสเซียได้กลายมาเป็นแหล่งต้นตอของการก่อการร้ายที่ยิ่งใหญ่ที่สุดของโลกแล้ว” และว่า “โลกต้องได้รับรู้ถึงสัญญาณอันชัดเจนว่า การก่อการร้ายของรัสเซียจะไม่ได้รับการให้อภัย”\n\nนอกจากนั้น ผู้นำยูเครนยังระบุด้วยว่า “พื้นที่กว่าหนึ่งพันตารางกิโลเมตรของอาณาเขตของเรา ได้รับการปลดปล่อยเป็นอิสระตั้งแต่เมื่อวันที่ 1 กันยายน” และว่า “ข้าพเจ้ารู้สึกขอบคุณทุกคนที่ทำให้เรื่องนี้เป็นจริงขึ้นมาได้ รู้สึกขอบคุณกองทัพ เจ้าหน้าที่หน่วยข่าวกรอง และหน่วยปฏิบัติการพิเศษต่าง ๆ ที่ทำให้ธงยูเครนได้โบกสะบัดขึ้นอีกในเวลานี้”\n\nขณะเดียวกัน รมต.บลิงคน กล่าวในแถลงการณ์หลังการประชุมกับปธน.เซเลนสกีว่า “นักรบผู้กล้าที่ปกป้องยูเครนอยู่แถวหน้ายังคงต่อสู้ด้วยความกล้าหาญเพื่อเสรีภาพของประเทศตน” และยังยืนยันความมุ่งมั่นของประธานาธิบดีโจ ไบเดน ที่จะให้การสนับสนุนยูเครน “ตราบเท่าที่จะต้องเป็นไป” ด้วย\n\nรายงานข่าวจากทีมข่าวที่ติดตามรมต.ต่างประเทศสหรัฐฯ เปิดเผยว่า บลิงเคน “เดินทางเข้าไปในทำเนียบบริหารประธานาธิบดีที่มีการเสริมกำลังป้องกันอย่างแข็งแกร่ง ผ่านโถงทางเดินมืด ๆ มากมายที่มีกระสอบทรายปิดกั้นตามหน้าต่างเต็มไปหมด จนมาถึงห้องสีขาวที่ประดับประดาด้วยทองและโคมระย้าในที่สุด”\n\nปธน.เซเลนสกี ยังได้แสดงความขอบคุณต่อ “แรงสนับสนุนมหาศาล” ที่สหรัฐฯ ส่งให้ยูเครน และกล่าวสรรเสริญปธน.ไบเดนและสภาคองเกรสที่ช่วยให้ยูเครน “ได้นำอาณาเขตและผืนดินของเรากลับมา”\n\nในการเยือนยูเครนคราวนี้ รมต.บลิงเคน ประกาศนำส่งความช่วยเหลือระยะยาวมูลค่า 2,200 ล้านดอลลาร์ “เพื่อเสริมสร้างความมั่นคงให้กับยูเครนและประเทศเพื่อนบ้านอีก 18 ประเทศ ซึ่งหลายแห่งเป็นพันธมิตรของนาโต้ รวมทั้งหุ้นส่วนด้านความมั่นคงที่มีความเสี่ยงจะเผชิญกับการรุกรานของรัสเซียในอนาคตด้วย”\n\nแถลงการณ์จากกระทรวงการต่างประเทศสหรัฐฯ เปิดด้วยว่า หากความช่วยเหลือก้อนนี้ได้รับการอนุมัติจากสภาคองเกรสแล้ว งบราว 1,000 ล้านดอลลาร์จากทั้งหมด 2,200 ล้านดอลลาร์จะถูกนำส่งให้ยูเครน ขณะที่ งบที่เหลือจะแบ่งไปให้ แอลเบเนีย บอสเนีย บัลแกเรีย โครเอเชีย สาธารณรัฐเช็ก เอสโตเนีย จอร์เจีย กรีซ โคโซโว ลัตเวีย ลิทัวเนีย มอลโดวา มอนเตเนโกร มาเซโดเนียเหนือ โปแลนด์ โรมาเนีย สโลวะเกียและสโลวีเนีย\n\nส่วนที่นิวยอร์กนั้น รัสเซียขอให้คณะมนตรีความมั่นคงสหประชาติเปิดประชุมเพื่อที่จะวิพากษ์วิจารณ์ชาติตะวันตกที่นำส่งความช่วยเหลือทางทหารให้กับยูเครน เพื่อจุดประสงค์ที่ผู้แทนมอสโกระบุว่าเป็น การทำสงครามตัวแทน\n\nวาสสิลี เนเบนเซีย เอกอัครราชทูตรัสเซียประจำสหประชาชาติ กล่าวว่า “นาโต้นั้นกำกับให้เคียฟเดินเข้าสู่การทำสงคราม” และว่า การที่หวังว่าอาวุธของชาติตะวันตกจะทำให้ยูเครนได้ชัยชนะในสนามรบนั้นเป็นเพียง “จินตนาการล้ม ๆ แล้ง” และ “อาวุธใหม่ ๆ จะไม่เปลี่ยนสมดุลของขุมพลัง และมีแต่จะยืดระยะเวลาแห่งความเจ็บปวดของรัฐบาลเซเลนสกีออกไปอีกเท่านั้น”\n\nทูตริชาร์ด มิลส์ ของสหรัฐฯ โต้กลับว่า กรุงมอสโกนั้นช่างกล้านักที่จะออกมาแนะประเทศต่าง ๆ หลีกทางให้รัสเซียหาทางทำลายรัฐสมาชิกของสหประชาชาติ โดยระบุว่า “สหรัฐฯ มุ่งมั่นที่จะสนับสนุนประชาชนชาวยูเครนที่ทำการปกป้องชีวิต เสรีภาพและประชาธิปไตยของตน (และ)เราจะไม่หลบซ่อนการสนับสนุนในเรื่องนี้”",
    "โปรแกรมกีฬา วันจันทร์ที่ 12 กันยายน เชียร์ทุ่งครุ​ ไฮ-เทค ล่าแชมป์บาสอาเซียน​ซูเปอร์​ลีก​": "เพื่อพัฒนาประสบการณ์และเพิ่มประสิทธิภาพการใช้งานให้กับผู้ใช้ ท่านตกลงใช้คุกกี้เพื่อใช้งานเว็บไซต์นี้ต่อไป",
    "โปรแกรมกีฬา วันพุธที่ 14 กันยายน 2565": "เพื่อพัฒนาประสบการณ์และเพิ่มประสิทธิภาพการใช้งานให้กับผู้ใช้ ท่านตกลงใช้คุกกี้เพื่อใช้งานเว็บไซต์นี้ต่อไป",
    "เช็คอันดับโลกล่าสุด วอลเลย์บอลชาย หลังจบศึกชิงแชมป์โลก 2022": "เช็คที่นี่ อันดับโลกล่าสุด วอลเลย์บอลชาย หลังศึกวอลเลย์บอล ชิงแชมป์โลก 2022 ปิดฉากลงด้วยชัยชนะของ อิตาลี ที่รอคอยมากว่า 24 ปี\n\nเมื่อคืนวันอาทิตย์ที่ผ่านมา (11 กันยายน) ศึกวอลเลย์บอลชาย ชิงแชมป์โลก 2022 ที่จัดขึ้นที่ประเทศโปแลนด์ และประเทศสโลวีเนียเป็นเจ้าภาพร่วม ได้สิ้นสุดลงไปแล้ว โดยเป็นทางด้าน อิตาลี ที่ผงาดคว้าแชมป์ราบการนี้ได้อีกครั้งในรอบ 24 ปี ด้วยการปราบ โปแลนด์ 3-1 เซต\n\nส่วนอันดับที่ 3 ของรายการนี้เป็นของ บราซิล ที่เอาชนะอีกหนึ่งชาติเจ้าภาพร่วมอย่าง สโลวีเนีย 3-1 เซต\n\nอันดับโลกล่าสุดของวอลเลย์บอลชาย หลังจบศึก ชิงแชมป์โลก 2022\n\nหลังจบรายการชิงแชมป์โลก ชาติที่ครองเบอร์ 1 ของโลกในวงการนักตบลูกยางหนุ่มก็ยังคงเป็นของ โปแลนด์ ส่วนแชมป์โลกทีมล่าสุดอย่าง อิตาลี ก็ทำคะแนนแซงหน้า ฝรั่งเศส ขึ้นมาเป็นอันดับที่ 2 ของโลก โดยที่มีคะแนนแซงหน้านักตบแดนน้ำหอมเพียงแค่คะแนนเดียว\n\nส่วนอันดับที่ 4 ยังคงเป็นของ บราซิล และอันดับ 5 ยังคงเป็น รัสเซีย ทีมที่โดนแช่แข็งจากการแข่งขันกีฬาระดับนานาชาติ เนื่องจากปัญหาทางด้านการเมือง\n\nอันดับโลก วอลเลย์บอลชาย ล่าสุด 20 อันดับแรก (13 กันยายน)\n\nโปแลนด์ 389 คะแนน อิตาลี 369 คะแนน ฝรั่งเศส 368 คะแนน บราซิล 361 คะแนน รัสเซีย 352 คะแนน สหรัฐอเมริกา 333 คะแนน ญี่ปุ่น 277 คะแนน อาร์เจนติน่า 273 คะแนน สโลวีเนีย 268 คะแนน อิหร่าน 267 คะแนน เซอร์เบีย 253 คะแนน คิวบา 230 คะแนน เนเธอร์แลนด์ส 228 คะแนน ตุรเคีย 200 คะแนน แคนาดา 189 คะแนน ยูเครน 187 คะแนน เยอรมนี 184 คะแนน เม็กซิโก 175 คะแนน ตูนีเซีย 172 คะแนน อียิปต์ 157 คะแนน\n\nไฮไลท์การแข่งขัน วอลเลย์บอลชาย ชิงแชมป์โลก 2022 รอบชิงชนะเลิษ ระหว่าง อิตาลี พบ โปแลนด์",
    "'เป๊ป' ส่งนักกายภาพตามติด 'ฮาแลนด์' ช่วงเล่นให้ทีมชาตินอร์เวย์": "‘เป๊ป’ ส่งนักกายภาพตามติด ‘ฮาแลนด์’ ช่วงเล่นให้ทีมชาตินอร์เวย์\n\nเป๊ป กวาร์ดิโอล่า กุนซือแมนเชสเตอร์ ซิตี้ ได้ส่งมาริโอ ปาฟุนดี้ หนึ่งในทีมแพทย์ของสโมสรไปอยู่กับเออร์ลิ่ง ฮาแลนด์ กองหน้าฟอร์มโหดของทีม ในช่วงที่ไปเล่นให้ทีมชาตินอร์เวย์ โดยให้นักกายภาพรายนี้ไปช่วยดูแลกิจวัตรประจำวันต่างๆ ของฮาแลนด์ให้เหมือนกับตอนที่อยู่กับสโมสร เพื่อป้องกันอาการเจ็บที่ดาวยิงนอร์เวย์เคยเจอมาเมื่อฤดูกาลก่อน\n\nเป๊ปเคยให้ทีมแพทย์ของแมนฯซิตี้ติดตามนักเตะในการร่วมทีมชาติมาแล้ว ทั้งเควิน เดอ บรอยน์ ในช่วงที่ไปเล่นให้เบลเยียม และเซร์คิโอ้ อากูเอโร่ ตอนอยู่กับอาร์เจนิตนา\n\nด้าสตาเล่ โซลบัคเค่น เฮดโค้ชทีมชาตินอร์เวย์ กล่าวว่า การที่ในทีมมีนักเตะ 26-27 คน แต่มีนักกายภาพแค่ 2 คนนั้น เป็นงานหนักมากของนักกายภาพ ได้คุยกับฮาแลนด์แล้วว่าเพราะอะไรเขาถึงต้องเอานักกายภาพมาเอง และไม่ได้มีคนของฮาแลนด์เท่านั้นที่มาอยู่กับทีมชาติ ยังมีทีมงานของนักเตะคนอื่นๆ ด้วย\n\nนอร์วเย์จะไปเยือนสโลวีเนีย ในวันที่ 24 กันยายน และลงเล่นในบ้านกับเซอร์เบีย ในวันที่ 27 กันยายน",
    "แชมป์เก่าปิ๋ว! ราดูคานู อันดับโลกร่วงหลังตกรอบแรก ยูเอส โอเพ่น": "ประเภทหญิงเดียว รอบแรก เอ็มม่า ราดูคานู มือวางอันดับ 11 ของรายการ จากสหราชอาณาจักร และเป็นแชมป์เก่าเมื่อปีที่แล้ว พบกับ อลิเซ่ คอร์เน่ มืออันดับ 40 ของโลกจากฝรั่งเศส\n\nการแข่งขันเทนนิสแกรนด์สแลมสุดท้ายของปี ยูเอส โอเพ่น 2022 ชิงเงินรางวัลรวม 60,102,000 เหรียญสหรัฐ หรือประมาณ 2,163,672,000 บาท ที่ฟลัชชิ่ง เมโดว์ นครนิวยอร์ก สหรัฐอมเริกา เมื่อช่วงเช้าวันพุธที่ 31 ส.ค.65 ที่ผ่านมา เป็นการแข่งขันในรอบแรก\n\nเกมการแข่งขันเป็นทางด้าน นักเทนนิสจากฝรั่งเศส ที่โชวืฟอร์มได้เหนือกว่าทุกกระบวนท่า พลิกเอาชนะ ราดูคานู ไปได้ 2 เซตรวด 6-3 และ 6-3 ใช้เวลาแข่งขันไป 1 ชั่วโมง 42 นาที อลิเซ่ คอร์เน่ ผ่านเข้าสู่รอบสองไปพบกับ คาเทชิน่า ซิเนียโคว่า มืออันดับ 83 ของโลกจากสาธารณรัฐเช็ก ที่เอาชนะ เทย์เลอร์ ทาวน์เซนด์ นักหวดเจ้าถิ่นมาได้ 2-1 เซต 6-4,4-6 และ 6-2\n\nการตกรอบแรกของเอ็มม่า ราดูคานู กลายเป็นนักเทนนิสหญิงเดี่ยวคนที่ 3 ที่เป็นแชมป์เก่าและตกรอบแรกต่อจาก สเวตลานา คุซเนตโซวา กับ แองเจลิค แคร์เบอร์ เมื่อปี 2005 กับ 2017 ตามลำดับ และ จะส่งผลให้อันดับโลกของเธอนั้น อาจร่วงลงมาถึงอยู่ต่ำกว่าอันดับ 80 โลก เนื่องจากราดูคานู นั้นเป็นแชใป์เก่าเมื่อปีที่แล้วนั่นเอง\n\nอีกไฮไลท์ที่น่าสนใจ นาโอมิ โอซากะ มืออันดับ 44 ของโลกขากญี่ปุ่น และ อดีตแชมป์รายการนี้ 2 สมัย พบกับ ดาเนี่ยล คอลลินส์ มือวางอันดับ 19 ของรายการจากสหรัฐ แมตช์นี้เป็นทางด้าน คอลลินส์ ที่เล่นได้อย่างยอดเยี่ยมหวดเอาชนะไปได้ 2-0 เซต 7-6 ไทเบรก 7-5 และ 6-3 ดาเนี่ยล คอลลินส์ ผ่านเข้าสู่รอบสองไปพบกับ คายา ยูวาน มืออันดับ 68 ของโลกจากสโลวีเนีย ที่เอาชนะ คริสติน่า บุสก้า มืออันดับ 118 ของโลกจากสเปน 2-0 เซต 6-4 ,6-4\n\nสำหรับผลการแข่งขันคู่อื่นๆที่น่าสนใจ คลารา บูเรล (ฝรั่งเศส) ชนะ เอเลนา รีบาคีนา (มือ25,คาซัคสถาน) 2-0 เซต 6-4, 6-4,\n\n- อีก้า ซิออนเท็ก (มือ 1,โปแลนด์) ชนะ จัสมิน เปาลินี (อิตาลี) 2-0 เซต 6-3, 6-0,\n\n- อลิสัน ฟาน อุยต์ฟานค์ (เบลเยียม) ชนะ วีนัส วิลเลียมส์ (สหรัฐ) 2-0 เซต 6-1, 7-6 (7-5),\n\n- การ์บิเญ่ มูกูรูซ่า (มือ 9, สเปน) ชนะ คลารา เทาสัน (เดนมาร์ก) 2-0 เซต 6-3, 7-6 (7-5)",
    "อิตาลี พลิกแซง โปแลนด์ 3-1 คว้าแชมป์โลก สมัย 4": "อิตาลี ผลงานยอดเยี่ยมแซงชนะ โปแลนด์ เจ้าภาพ คว้าแชมป์โลกสมัยที่ 4\n\nการแข่งขันวอลเลย์บอลชาย ชิงแชมป์โลก 2022 วันที่ 12 กันยายน 2565 ที่สนามสโปเด็ก คาโตไวซ์ เมืองคาโตไวซ์ ประเทศโปแลนด์ รอบชิงชนะเลิศ ระหว่าง โปแลนด์ เจ้าภาพ และแชมป์เก่า 2 สมัยซ้อน ลงสนามพบกับ อิตาลี อดีตแชมป์ 3 สมัย\n\nโปแลนด์ ของ นิโคลา เกอร์บิช กุนซือชาวเซอร์เบีย ส่งผู้เล่นนำมาโดย บาร์ตอสซ์ คูเร็ก บีหลังกัปตันทีม, คามิล เซเมเนียค หัวเสาตัวเก่ง ด้าน เฟอร์ดินานโด เด จอร์จี โค้ชของอิตาลี ส่ง ดานิเอเล ลาเวีย หัวเสา และ ซิโมเน จานเนลลี มือเซตกัปตันทีมลงสนาม\n\nเซตแรก โปแลนด์ ทำผลงานได้ดีกว่าเป็นฝ่ายเก็บชัยชนะไปได้ก่อน 25-22 นำ 1-0 เซต ทว่าหลังจากนั้น อิตาลี กลับมาเป็นฝ่ายเล่นได้อย่างยอดเยี่ยม พลิกกลับมาเป็นฝ่ายคว้าชัยชนะไปได้ใน 3 เซตหลัง ที่คะแนน 25-21, 25-18, 25-20 รวม อิตาลี ชนะ 3-1 เซต\n\nสรุปผล อิตาลี ชนะ โปแลนด์ 3-1 เซต 22-25, 25-21, 25-18, 25-20 ดานิเอเล ลาเวีย ของ อิตาลี ทำแต้มสูงสุดที่ 19 คะแนน รองลงมาเป็น อเลสซานโดร มิเคเลตโต ของ อิตาลี เช่นกัน ทำไปได้ 14 คะแนน และ อเล็กซานเดอร์ สวิฟกา ของ โปแลนด์ ทำไป 12 คะแนน\n\nอิตาลี คว้าแชมป์ไปครองเป็นสมัยที่ 4 หลังจากที่เคยทำได้ก่อนหน้านี้ 3 สมัย ในปี 1990, 1994, 1998 ส่วน โปแลนด์ แชมป์เก่า 2 สมัยซ้อน ชวดป้องกันแชมป์สมัยที่ 3 ได้เพียงรองแชมป์\n\nส่วนเกมในรอบชิงอันดับที่ 3 บราซิล ยังคว้าเหรียญรางวัลไปได้ด้วยการเอาชนะ สโลวีเนีย 3-1 เซต 25-18, 25-18, 22-25, 25-18\n\nสรุปอันดับ\n\n1. อิตาลี\n\n2. โปแลนด์\n\n3. บราซิล\n\n4. สโลวีเนีย\n\n5. ฝรั่งเศส\n\n6. สหรัฐอเมริกา\n\n7. ยูเครน\n\n8. อาร์เจนตินา\n\n9. เซอร์เบีย\n\n10. เนเธอร์แลนด์\n\n11. ตุรกี\n\n12. ญี่ปุ่น\n\n13. อิหร่าน\n\n14. คิวบา\n\n15. เยอรมนี\n\n16. ตูนีเซีย\n\n17. แคนาดา\n\n18. เม็กซิโก\n\n19. อียิปต์\n\n20. บัลแกเรีย\n\n21. กาตาร์\n\n22. เปอร์โต ริโก\n\n23. แคเมอรูน\n\n24. จีน\n\nรางวัลบุคคล\n\nหัวเสายอดเยี่ยม 1 : โยอันดี เลอัล (บราซิล)\n\nหัวเสายอดเยี่ยม 2 : คามิล เซเมเนียค (โปแลนด์)\n\nบอลเร็วยอดเยี่ยม 1 : มาเตอุสซ์ เบียเนียค (โปแลนด์)\n\nบอลเร็วยอดเยี่ยม 2 : จานลูกา กาลาสซี (อิตาลี)\n\nเซตยอดเยี่ยม : ซิโมเน จานเนลลี (อิตาลี)\n\nบีหลังยอดเยี่ยม : บาร์ตอสซ์ คูเร็ก (โปแลนด์)\n\nตัวรับอิสระยอดเยี่ยม : ฟาบิโอ บาลาโซ (อิตาลี)\n\nนักกีฬายอดเยี่ยม (MVP) : จานลูกา กาลาสซี (อิตาลี)",
    "รวมเรื่องจริงที่เกมเมอร์อาจไม่รู้ เกี่ยวกับเกมตระกูล Assassin’s Creed": "หากพูดถึงเกมลูกรักที่มีความสำคัญต่อ Ubisoft เกมเมอร์หลายคนจะนึกถึง Assassin’s Creed ตระกูลเกมแอ็กชัน-ลอบเร้น (ภาคหลัง ๆ มีการใส่ระบบ RPG เข้าไปด้วย) ที่มีวิวัฒนาการจากเกม IP ใหม่ของปี 2007 กลายเป็นแฟรนไชส์ยักษ์ใหญ่ที่ใคร ๆ ก็ต้องรู้จัก\n\nตลอดเกือบ 15 ปี ไม่ว่าเกมเมอร์จะชื่นชอบแนวทางปัจจุบันของ Assassin’s Creed หรือไม่ ถึงอย่างนั้น ก็ไม่สามารถปฏิเสธได้ว่าแฟรนไชส์เกมดังกล่าวยังมีฐานแฟนที่เหนียวแน่น แน่นอนว่าผู้เล่นบางคนที่เพิ่งเข้าถึงซีรีส์นี้ อาจจะยังไม่รู้ความจริง หรือเรื่องแปลก (แต่จริง) เกี่ยวกับ Assassin’s Creed ซึ่งบทความนี้จะเป็นเผย Fact ทั่วไปของเกมที่อาจไม่เคยรู้มาก่อน\n\nเดิมที Assassin’s Creed คือเกม Prince of Persia ภาค Spin-Off\n\nย้อนกลับไปเมื่อช่วงกลางปี 2000 ตอนนั้น เกมตระกูล Prince of Persia ได้รับความนิยมจากผู้เล่นเป็นอย่างมาก ทาง Ubisoft จึงตัดสินใจสร้างเกมภาคใหม่โดยใช้ชื่อว่า Prince of Persia: Assassin\n\nในรายละเอียดเบื้องต้น Prince of Persia: Assassin จะเป็นเกมภาค Spin-Off ของ Prince of Persia: Sands of Time ที่ผู้เล่นรับบทเป็นนักฆ่าหญิงคนหนึ่ง ต้องช่วยเหลือ และปกป้องเจ้าชายน้อยจากภัยอันตรายต่าง ๆ แต่อย่างไรก็ตาม Ubisoft ได้ปฏิเสธไอเดียนี้ เพราะรู้สึกไม่สมเหตุสมผลที่ตัวละครเอกไม่ใช่เจ้าชายเหมือนกับชื่อไตเติล “Prince of Persia” หรือแปลเป็นไทยอย่างทางการว่า “เจ้าชายแห่งเปอร์เซีย”\n\nด้วยเหตุผลดังกล่าว Patrice Désilets ผู้กำกับครีเอทีฟของเกม Prince of Persia: Assassin จึงนำไอเดียเกมที่ถูกปฏิเสธโดย Ubisoft ไปพัฒนาต่อยอด สร้างเป็นเกม IP ใหม่ ส่งผลทำให้ถือกำเนิด Assassin’s Creed ในที่สุด\n\nเนื้อเรื่อง Assassin’s Creed ได้แรงบันดาลใจจากนิยายสโลวีเนีย เรื่อง “Alamut”\n\nAlamut เป็นนิยายแนวอิงประวัติศาสตร์ที่เขียนครั้งแรกในปี 1938 โดย Vladimir Bartol ซึ่งนิยายเรื่องนี้ได้เป็นแรงบันดาลให้กับการสร้างเนื้อเรื่องเกม Assassin’s Creed ภาคแรก ด้วยการนำองค์ประกอบ และ Reference จากหนังสือ มาดัดแปลงใหม่กลายเป็นเนื้อเรื่องต้นฉบับ\n\nนอกจากนี้ Alamut เป็นแรงบันดาลใจให้เกม Assassin’s Creed ภาคแรกแล้ว นิยายเรื่องนี้ยังเป็นแรงบันดาลใจให้บอร์ดเกม Vampire: The Masquerade ที่ได้รับการดัดแปลงเป็นวิดีโอเกมหลายภาคอีกด้วย\n\nAssassin’s Creed มีนิยายถึง 12 เล่ม\n\nเป็นเรื่องปกติที่แฟรนไชส์เกมยักษ์ใหญ่จะมีการดัดแปลงเป็นสื่อบันเทิงหลากประเภท เช่น ทีวีซีรีส์, เกมภาค Spin-Off หรือแม้กระทั่งภาพยนตร์คนแสดง แต่เกมเมอร์อาจจะไม่รู้มาก่อนว่า Assassin’s Creed ก็มีการนำเนื้อหาจากในเกม มาขยายดัดแปลงเป็นหนังสือนิยายให้อ่านถึง 12 เล่ม ซึ่งนับว่าเป็นจำนวนเล่มที่เยอะมากสำหรับหนังสือนิยายที่ดัดแปลงจากเกม\n\nAssasssin’s Creed Unity เคยมีอัปเดต Patch ขนาดใหญ่ถึง 40GB\n\nหากพูดถึงเกม Assassin’s Creed ที่มีกระแสตอบรับน่าผิดหวังที่สุด ก็ไม่มีทางหนีพ้นภาค Unity ของปี 2014 ซึ่งเป็นเกม AC ที่มีความทะเยอทะยานสูงเกินความสามารถของทีมพัฒนา ส่งผลลัพธ์ทำให้เกมนี้ได้เกิดหายนะมากมายในช่วงวันวางจำหน่าย\n\nหลังวันวางจำหน่าย เกม Assassin’s Creed Unity โดนวิพากษ์วิจารณ์มากมายว่าตัวเกมขาดการขัดเกลาที่ดี มีบั๊กกับ Glitch เป็นจำนวนมาก โดยต่อมาทาง Ubisoft ได้มีการปล่อย Patch ใหม่เป็นการแก้ไขบั๊กกับปรับปรุงประสิทธิภาพของเกม แต่เกมเมอร์ก็ต้องตกใจ เมื่อเห็นว่า Patch ดังกล่าวต้องใช้เนื้อที่ดาวน์โหลดถึง 40 GB ซึ่งมันมีขนาดใหญ่พอ ๆ กับเกมระดับ AAA ในยุคนั้น\n\nปัจจุบัน บั๊กส่วนใหญ่ของเกม Assassin’s Unity ได้รับการแก้ไขแล้ว และด้วยประสิทธิภาพของ PC ที่ทรงพลังมากขึ้น เกมเมอร์บางคนจึงเริ่มเปิดใจ กลับมาเล่นเกมภาคนี้อีกครั้ง\n\nAssassin’s Creed กำลังพัฒนาเป็นทีวีซีรีส์โดย Netflix แต่ยังไร้วี่แวววันออกฉาย\n\nภาพ Assassin’s Creed เวอร์ชันภาพยนตร์คนแสดง\n\nถึงแม้ Assassin’s Creed เวอร์ชันภาพยนตร์คนแสดง มีกระแสตอบรับที่ไม่ดีทั้งจากผู้ชมกับแฟน ๆ แต่ Ubisoft ยังเดินหน้าขยายแฟรนไชส์ ด้วยการประกาศทำทีวีซีรีส์โดย Netflix ซึ่งประกาศเปิดตัวครั้งแรกเมื่อเดือนตุลาคม ปี 2020 ที่ผ่านมา\n\nอย่างไรก็ตาม ปัจจุบัน Netflix กับ Ubisoft ยังไม่มีการเผยโฉม Trailer เปิดตัวอย่างเป็นทางการสำหรับทีวีซีรีส์ Assassin’s Creed ถึงอย่างนั้น ล่าสุด Ubisoft เผยว่าทีวีซีรีส์เรื่องนี้จะมี “ความยิ่งใหญ่” และ “ผสมผสานหลายแนวเข้าด้วยกัน” (genre-bending) ซึ่งเป็นการบอกว่าทีวีซีรีส์ Assassin’s Creed ยังอยู่ในขั้นตอนการถ่ายทำอย่างต่อเนื่อง\n\nAssassin’s Creed Valhalla เป็นเกมภาคที่ขายดีที่สุดในตอนนี้\n\nAssassin’s Creed เป็นแฟรนไชส์ขนาดยักษ์ที่ถูกนำมาพัฒนาเป็นเกมภาคหลัก และเกมภาค Spin-Off หลายภาค โดยตอนนี้ Assassin’s Creed มีจำนวนภาคให้เล่นทั้งหมดรวม 12 ภาคด้วยกัน\n\nแล้วเกมภาคไหนที่ประสบความสำเร็จทางรายได้ที่สุด ? คำตอบก็คือ Assassin’s Creed Valhalla ซึ่งกวาดรายได้ไปกว่า 1 พันล้านเหรียญฯ จากการขายเกม โดย Yves Guillemot ผู้บริหารคนปัจจุบันของ Ubisoft ยืนยันว่า Assassin’s Creed Valhalla คือเกมภาคที่ประสบความสำเร็จทางรายได้มากที่สุดในตระกูล\n\nว่ายน้ำไม่ได้ เพราะทำให้โลก\n\nย้อนกลับไปช่วงต้นถึงกลางปี 2000 ตัวละครเอกจากเกมส่วนใหญ่จะไม่สามารถว่ายน้ำได้ โดยให้เหตุผลว่าเพราะมีข้อจำกัดในการสร้างเกม และการผจญภัยบนพื้นน้ำ ยังไม่มีความจำเป็นเท่าไหร่สำหรับเกมแผนที่ Open-World ในตอนนั้น\n\nในเกมมีการอธิบายว่าสาเหตุที่ตัวละครเอกว่ายน้ำไม่ได้นั้น เพราะว่าหากว่ายน้ำแล้ว โลก Animus จะเกิดการแปรปรวน เกิด Glitch อย่างร้ายแรง จนทำให้ต้องถูก “Desynchronization” ในที่สุด ถึงอย่างนั้น เนื่องจาก Animus มีการปรับปรุงให้ดีขึ้นตลอดทุกภาค ทำให้เกม Assassin’s Creed ในภาคก่อน Origins ตัวละครจึงสามารถว่ายน้ำในโลก Animus ได้แล้ว\n\nEzio ได้เป็นแขกรับเชิญในเกมต่อสู้ดัง Soulcalibur V\n\nSoulcalibur เป็นเกม Fighting ของ Bandai Namco ที่นอกจากมีชื่อเสียงในด้านระบบการต่อสู้ที่สนุกสนาน และมีธีมเป็นนักรบต่อสู้ท้าดวล 1vs1 ซึ่งเป็นเอกลักษณ์แล้ว เกมดังกล่าวก็มีชื่อเสียงเกี่ยวกับนักสู้รับเชิญที่สร้างความเซอร์ไพรส์ให้ผู้เล่นทุกคน ไม่ว่าจะเป็นการนำ Kratos จาก God of War, Link จาก The Legend of Zelda, Yoda จากแฟรนไชส์ Star Wars และตัวละครอื่น ๆ อีกมากมาย\n\nEzio Auditore da Firenze ตัวละครเอกจากไตรภาค Assassin’s Creed ก็ได้เป็นนักต่อสู้แขกรับเชิญของเกม Soulcalibur เช่นกัน โดยเขาปรากฏตัวในเกมภาค V พร้อมมีท่าต่อสู้ Moveset ที่ไม่เคยเจอในเกมต้นฉบับมาก่อน\n\nAssassin’s Creed คือตระกูลเกม Ubisoft ที่ประสบความสำเร็จมากที่สุด\n\nเมื่อไม่นานมานี้ Ubisoft ประกาศออกมาว่าเกม Assassin’s Creed รวมทุกภาค ทำยอดขายได้ทั้งหมด 200 ล้านชุด (ยอดขายมาจากทั้งแผ่นเกม กับดิจิทัลดาวน์โหลด) พร้อมยืนยันว่า Assassin’s Creed เป็นเกมที่มีความสำคัญต่ออุตสาหกรรม ฉะนั้นทีมงานจะยังมุ่งมั่นพัฒนา Assassin’s Creed กับขยายแฟรนไชส์ให้กว้างขึ้นต่อไป\n\nด้วยตัวเลขยอดขายดังกล่าว ทำให้ Assassin’s Creed ยังคงรักษาตำแหน่งเป็นเกม Ubisoft ที่ประสบความสำเร็จมากที่สุด ฉะนั้นแฟน ๆ ขอให้หายห่วงได้เลยว่า Ubisoft จะไม่มีทิ้งเกมตระกูล Assassin’s Creed ในตอนนี้อย่างแน่นอน\n\nแหล่งอ้างอิง: ScreenRant, GameSpot, ListAmaze",
    "กู้ศักดิ์ศรีนัดทิ้งทวน! 5 ประเด็นเกมเนชั่นส์ลีก อังกฤษ ปะทะ เยอรมัน": "ขณะเดียวกัน เป็นอันแน่นอนแล้วว่าทีมเมืองผู้ดีจะครองตำแหน่งบ๊วยของกลุ่มไม่ว่าผลการต่อกรกับ อินทรีเหล็ก จะออกมาในรูปไหน แต่ยังไงซะการคว้าชัยชนะในรังตัวเองย่อมเป็นเรื่องที่ดีที่สุดสำหรับ เซาธ์เกต วันยังค่ำ\n\nจากสถานการณ์ล่าสุด ทีม สิงโตคำราม ถูกแฟนบอลสวดยับหลังออกไปแพ้ อิตาลี 1-0 เมื่อวันศุกร์ซึ่งทำให้พวกเขาคว้าชัยชนะในรายการนี้ไม่ได้เลยตลอดการลงสนามห้านัด\n\n\n\n\n\n\n\n\n\n1.โผ 11 ตัวแรก\n\nเป็นที่น่าจับตามองว่า เซาธ์เกต จะโรเตชั่นทีมจากเกมแพ้ อิตาลี มากน้อยแค่ไหนหลังจากเขาถูกโจมตีอย่างหนักจากการวางระบบหลังสามในเกมที่ ซาน ซีโร่ แถมใช้งานนักเตะบางรายอย่างไร้ประโยชน์อีกด้วย\n\nประการแรก ต้องรอลุ้นกันว่า แฮร์รี่ แม็กไกวร์ ปราการหลังคู่บุญจะยังได้ลงเล่นเป็นตัวจริงตามเดิมหรือเปล่าทั้งๆที่เขาหล่นเป็นตัวสำรองของ แมนฯ ยูไนเต็ด อย่างถาวรแล้ว แต่ เซาธ์เกต ยังสวนกระแสใส่ชื่อเขาอยู่ในโผทีมชาติ แถมส่งลงเล่นเป็น 11 ตัวแรกชนิดไม่กลัวทัวร์ลง\n\nขณะเดียวกัน การจัดให้ บูกาโย่ ซาก้า สวมบทวิงแบ็คฝั่งซ้ายในเกมเมื่อวันศุกร์ถูกพิสูจน์ให้เห็นแล้วว่าไม่เป็นผลดีเนื่องจากสตาร์ทีม อาร์เซน่อล สมควรได้เล่นเกมรุกแบบเต็มร้อยมากกว่าที่จะต้องคอยพะวงเรื่องเกมรับควบคู่ไปด้วย\n\nนอกจากนี้ เซาธ์เกต ยังถูกตั้งแง่กรณีไม่ส่ง เทรนท์ อเล็กซานเดอร์ อาร์โนลด์ แบ็คขวาจอมบุกลงสนามเช่นกันเนื่องจากบรรดากูรูมองว่าเป็นเรื่องน่าเศร้าที่ อังกฤษ ไม่คิดใช้ประโยชน์การสาดบอลจากริมเส้นที่แม่นยำของสตาร์ทีม ลิเวอร์พูล\n\nเท่านั้นไม่พอ ยังมีประเด็นของ อีวาน โทนีย์ หัวหอกทีม เบรนท์ฟอร์ด ด้วยที่ถูกเรียกตัวมาร่วมทีมเป็นครั้งแรก แต่ไม่ได้รับโอกาสให้ลงเล่นเป็นตัวสำรองเพื่อพลิกสถานการณ์นัดแพ้ อิตาลี อีกทั้งไม่แน่ว่าเขาจะต้องนั่งดูเกมเฉยๆในวันจันทร์นี้เหมือนเดิมอีกหรือเปล่า\n\nอย่างไรก็ตาม เซาธ์เกต จะหมดสิทธิ์ใช้งาน แจ็ค กรีลิช ในเกมบู๊กับ เยอรมัน แน่นอนแล้วเนื่องจากสตาร์ทีม แมนฯ ซิตี้ ได้ใบเหลืองเพิ่มอีกหลังลงเล่นเป็นตัวสำรองเมื่อวันศุกร์ และจะติดโทษแบน\n\nสำหรับตำแหน่งผู้รักษาประตู คาดว่าจะมีการสลับให้ อาร่อน แรมสเดล ได้เฝ้าเสาแทน นิค โป๊ป รวมแล้วเป็นที่คาดว่าโฉมหน้า 11 ขุนพล ทรี ไลอ้อนส์ นัดหวดกับ เยอรมัน จะเป็นดังนี้\n\nอาร่อน แรมสเดล ,ฟิคาโย่ โทโมรี่ , จอห์น สโตนส์ , แฮร์รี่ แม็กไกวร์ , เทรนท์ อเล็กซานเดอร์ อาร์โนลด์ , ลุค ชอว์ ,จู๊ด เบลลิ่งแฮม , ดีแคลน ไรซ์ , เมสัน เมาท์ , บูคาโย่ ซาก้า , แฮร์รี่ เคน\n\n2.สถานการณ์ลีก A กลุ่ม 3\n\nหลังจากผ่านไปห้านัด ฮังการี นำหน้าเป็นจ่าฝูง ตามด้วย อิตาลี ขณะที่ เยอรมัน กับ อังกฤษ รั้งอันดับสามและสี่ของกลุ่ม\n\nจากการเก็บได้ 10 แต้มของทีม แม็กยาร์ หมายความว่าพวกเขาขอแค่ยันเสมอ อิตาลี ในบ้านให้ได้ก็จะคว้าแชมป์กลุ่มทันทีเนื่องจากมีแต้มมากกว่าทีม อัซซูรี่ อยู่สองแต้มโดยเกมแรกที่ทั้งสองทีมเผชิญหน้ากันเป็น อิตาลี ที่เปิดบ้านกำชัยได้ 2-1\n\nสำหรับ อังกฤษ หลังออกไปแพ้ อิตาลี 1-0 ในเกมก่อนหน้านี้ก็เท่ากับว่าทีมของ เซาธ์เกต จะอมบ๊วย 100% แล้วต่อให้กำชัยเหนือ อินทรีเหล็ก ได้ก็ตามเนื่องจากพวกเขามีแต้มตามหลังทีมของ ฮันซี่ ฟลิค อยู่สี่แต้มโดยที่ทีมด๊อยทช์ยังมีโอกาสแซงหน้า อิตาลี ขึ้นเป็นอันดับสองได้หากได้สามแต้มเต็มที่ เวมบลีย์\n\n3.เฮดทูเฮด อังกฤษ ข่มเล็กน้อย\n\nนับเฉพาะการฟาดแข้งกับ เยอรมัน ตลอดห้านัดที่ผ่านมา อังกฤษ มีผลงานที่เหนือกว่าเล็กน้อยจากสถิติชนะสอง เสมอสอง แพ้หนึ่ง\n\nอย่างไรก็ดี หากมองดูผลงานของทีมเมืองผู้ดีเฉพาะในเกม เนชั่นส์ลีก ห้านัด มันฟ้องให้เห็นว่าพวกเขามีปัญหาในการสอยตาข่ายทีมคู่แข่งเนื่องจาก อังกฤษ ยิงประตูได้แค่เม็ดเดียว และเสียไปทั้งสิ้นเจ็ดเม็ด\n\nสำหรับประตูเดียวที่ทีมของ เซาธ์เกต สอยตาข่ายได้ในห้านัดหลังเป็นเกม เนชั่นส์ลีก นัดแรกที่พวกเขาดวลกับ อินทรีเหล็ก นั่นเองโดย เคน ซัดลูกโทษตีเสมอเจ้าบ้านได้ 1-1 ก่อนหมดเวลาสองนาที\n\nฉะนั้นแล้ว มันจึงหมายความตลอดห้านัดที่ผ่านมา ทรี ไลอ้อนส์ ทำสกอร์จากจังหวะโอเพ่นเพลย์ไม่ได้เลยสักประตูซึ่งนับเป็นสถิติที่เลวร้ายอย่างยิ่งก่อนหน้าศึก ฟุตบอลโลก\n\nมี.ค.2016 : เยอรมัน 2- อังกฤษ 3 ,นัดกระชับมิตร\n\nมี.ค.2017 : เยอรมัน 1- อังกฤษ 0 ,นัดกระชับมิตร\n\nพ.ย.2017 : อังกฤษ 0- เยอรมัน 0 ,นัดกระชับมิตร\n\nมิ.ย.2021 :อังกฤษ 2- เยอรมัน 0,ยูโร 2020 รอบ 16 ทีม\n\nมิ.ย.2020 : เยอรมัน 1- อังกฤษ 1, เนชั่นส์ลีก\n\n\n\n\n\n\n\n\n\n4.คู่แข่งในลีกบี\n\nอย่างที่บอกไปแล้วว่า อังกฤษ จะหล่นไปเล่นในลีกบีของศึก เนชั่นส์ลีก ปีหน้าหลังสร้างผลงานไม่เอาอ่าวในเกมลีกเอกลุ่มสาม\n\nต่อการถูกลดชั้น มันจึงหมายความว่า อังกฤษ จะถูกจับสลากร่วมกับทีมที่มีเกรดต่ำลงไปโดยในกรณีนี้ เดอะ ซัน สื่อเมืองผู้ดีกะเก็งแนวโน้มว่าทีมคู่แข่งของ สิงโตคำราม จะไม่ดึงดูดให้แฟนบอลเดินเข้าสนามมาชมเกมเอาซะเลย\n\nหากพอจะมีโชคอยู่บ้าง อังกฤษ ก็อาจได้พะบู๊กับทีมอย่าง ตุรเคีย , กรีซ , สโลวีเนีย , ไอร์แลนด์ , เซอร์เบีย หรือไม่ก็ ยูเครน\n\nในกรณีที่เลวร้ายที่สุด ทีมร่วมกลุ่มของ อังกฤษ อาจประกอบไปด้วย มอนเตเนโกร , ฟินแลนด์ , แอลเบเนีย , ไอซ์แลนด์ , คาซักสถาน และ จอร์เจีย เป็นอาทิซึ่งบอกได้เลยว่าแทบไม่มีเกมที่น่าสนใจเลยสักนัด\n\n5.กุนซือ ทรี ไลอ้อนส์ คนต่อไป\n\nจากฟอร์มในระยะหลังของทีม สิงโตคำราม ส่งผลให้ เซาธ์เกต ตกที่นั่งลำบากโดยแฟนบอลอังกฤษส่งเสียงให้ เอฟเอ ปลดเขาออกในทันทีสูงถึง 83% จากที่ เดอะ ซัน สำรวจความคิดเห็นของสาวกหลังเกมแพ้ทีมเมืองพิซซ่า\n\nอย่างไรก็ดี ด้วยเหตุที่ ฟุตบอลโลก 2022 รออยู่ในเดือนพ.ย.จึงแทบเป็นไปไม่ได้เลยที่ เซาธ์เกต จะตกเก้าอี้แบบปุบปับตามที่แฟนบอลปรารถนา และจะเป็นเขาค่อนข้างแน่ที่ได้คุมทีมบินไปสู้ศึก เวิร์ลคัพ ที่ กาตาร์\n\nเท่ากับว่านายใหญ่วัย 52 ปีจะคุมทีมลงเล่น ฟุตบอลโลก เป็นหนที่สองหลังจากในปี 2018 ที่ รัสเซีย เขาพาทีมทะลุเข้าถึงรอบตัดเชือกก่อนคว้าอันดับสี่โดยแพ้ เบลเยี่ยม 2-0 ขณะที่ เคน ซิวรางวัลรองเท้าทองคำจากการซัลโวได้ 6 ประตู\n\nถัดมาในศึก ยูโร 2020 เซาธ์เกต สร้างชื่อได้อีกเมื่อคุมทีมเข้าชิงชนะเลิศได้สำเร็จ แต่ไม่วายเสียท่าให้ อิตาลี ในการดวลลูกโทษที่ เวมบลีย์ หลังจากทั้งสองทีมเสมอกัน 1-1 ในเวลา 120 นาที\n\nจากการคลอดอัตราต่อรองของบริษัทรับพนัน แกรม พ็อตเตอร์ ถูกยกให้เป็นเต็งหนึ่งอย่างน่าตกตะลึง (5-2) เนื่องจากอดีตนายใหญ่ทีม ไบรท์ตัน เพิ่งย้ายไปคุมทีม เชลซี เมื่อไม่นาน จึงไม่มีทางเป็นไปได้เลยที่เขาจะได้เสียบแทน เซาธ์เกต หลังจบศึก ฟุตบอลโลก\n\nถัดจาก พ็อตเตอร์ เอ็ดดี้ ฮาว กุนซือทีม นิวคาสเซิ่ล ยูไนเต็ด รั้งเต็งสอง (3-1) ต่อด้วย เมาริซิโอ โปเช็ตติโน่ อดีตกุนซือทีม เปแอสเช ที่ยังว่างงาน (5-1) และ สตีฟ คูเปอร์ ผู้จัดการทีม ฟอเรสต์ (6-1)\n\nในทางกลับกัน จากการโหวตเสียงของแฟนบอล ทรี ไลอ้อนส์ คนที่พวกเขาหวังให้ขี่หลัง สิงโตคำราม มากที่สุดได้แก่ โธมัส ทูเคิ่ล อดีตนายใหญ่ทีม เชลซี (10-1) ซึ่งมีอัตราต่อรองเหนือกว่า แฟร้งค์ แลมพาร์ด ผู้จัดการทีม เอฟเวอร์ตัน (11-1) และ สตีเว่น เจอร์ราร์ด กุนซือทีม แอสตัน วิลล่า (14-1)\n\nว่าถึงกุนซือทีมชาติ อังกฤษ ที่ไม่ใช่คนอังกฤษ พวกเขาเป็นทีมระดับหัวแถวชาติเดียวเลยก็ว่าได้ที่ยอมก้มหัวว่าจ้างนายใหญ่ต่างแดนให้กุมบังเหียนโดยมี สเวนโกรัน เอริคส์สัน และ ฟาบิโอ คาเปลโล่ เคยได้รับโอกาส แต่ไม่ประสบความสำเร็จด้วยกันทั้งคู่\n\nหนำซ้ำ เป็นคนในประเทศอดีตกองหลังระดับพื้นๆอย่าง เซาธ์เกต ซะอีกที่เกือบทำให้ความฝันของชาว อังกฤษ เป็นจริงอีกหนก่อนจะตกม้าตายในรายการ เนชั่นส์ลีก อย่างที่เห็น\n\nจะอย่างไรก็ตาม ยังต้องรอดูอนาคตกันต่อว่า เซาธ์เกต จะได้ทำงานต่อหรือไม่หลังจบศึก เวิร์ลคัพ 2022 ซึ่งขึ้นอยู่กับว่าเขาจะพาทีมไปได้ไกลแค่ไหนเป็นสำคัญ",
    "Rocket Media Lab: จาก 'ยกเลิกหนี้ กยศ. ถึงเรียนฟรี' ปัญหาการศึกษาทั่วโลกที่ยังไม่มีทางออกที่สมบูรณ์แบบ": "'Rocket Media Lab' สำรวจประเด็นจากยกเลิกหนี้ กยศ. ถึงเรียนฟรีระดับอุดมศึกษา พบปัญหาการศึกษาทั่วโลกที่ยังไม่มีทางออกที่สมบูรณ์แบบ มีสวัสดิการเรียนฟรีอุดมศึกษา 25 ประเทศ ช่วยให้คนเข้าสู่การศึกษามากขึ้น แต่ใช้เงินอุดหนุนสูง ซึ่งส่วนมากเป็นประเทศที่พัฒนาแล้ว หากเปรียบเทียบกับประเทศที่ไม่มีนโยบายเรียนฟรีพบจำนวนการเข้าสู่การศึกษาและการจบการศึกษาระดับอุดมศึกษากลับไม่สูงมาก ในขณะที่ประเทศกำลังพัฒนาที่มีนโยบายเรียนฟรีในระดับอุดมศึกษา กลุ่มคนที่ได้ประโยชน์กลับไม่ใช่กลุ่มคนที่มีฐานะยากจนที่สุดในประเทศ | ที่มาภาพประกอบ: Max Shilov (Unsplash License)\n\nประเทศที่มีสวัสดิการเรียนฟรีในระดับอุดมศึกษามี 25 ประเทศ แม้การเรียนฟรีจะช่วยให้คนเข้าสู่การศึกษามากขึ้น แต่พบว่าประเทศที่ใช้เงินอุดหนุนการศึกษาสูง ซึ่งส่วนมากเป็นประเทศที่พัฒนาแล้ว จำนวนการเข้าสู่การศึกษาและการจบการศึกษาระดับอุดมศึกษากลับไม่สูงมากหากเปรียบเทียบกับประเทศที่ไม่มีนโยบายเรียนฟรี ในขณะที่ประเทศกำลังพัฒนาที่มีนโยบายเรียนฟรีในระดับอุดมศึกษา กลุ่มคนที่ได้ประโยชน์กลับไม่ใช่กลุ่มคนที่มีฐานะยากจนที่สุดในประเทศ\n\nระบบกองทุนกู้ยืมเพื่อการศึกษา แบ่งตามการจ่ายคืนได้ 2 แบบคือ แบบกำหนดระยะเวลาในการจ่ายคืน (time-based repayment loans: TRBL) ประเทศที่ใช้ระบบนี้ เช่น ไทย มาเลเซีย เยอรมนี สวีเดน สหรัฐอเมริกา อินเดีย และแบบจ่ายคืนตามอัตรารายได้ของผู้กู้ (income contingent loans: ICL) ประเทศที่ใช้ระบบนี้ เช่น เกาหลีใต้ แคนาดา นิวซีแลนด์ สหราชอาณาจักร ออสเตรเลีย\n\nหนึ่งในประเทศที่ถูกกล่าวถึงมากที่สุดในเรื่องระบบกู้ยืมเงินเพื่อการศึกษา คือ ออสเตรเลีย ในปี 2022 นักศึกษาเกือบ 50% พึ่งพากองทุน กองทุนจะเรียกเก็บคืนต่อเมื่อผู้กู้มีรายได้ถึงเกณฑ์ โดยผู้กู้จะจ่ายคืนในอัตราขั้นบันไดตามรายได้\n\nล่าสุด สหรัฐอเมริกาประกาศลดหนี้ให้นักศึกษาที่มีรายได้ต่ำกว่าปีละ 125,000 ดอลลาร์สหรัฐ คนละ 10,000 ดอลลาร์สหรัฐ ส่งผลให้นักศึกษา 20 ล้านคนไม่มีหนี้ทางการศึกษาอีกต่อไป แต่ก็มีเสียงวิจารณ์ว่า การยกเลิกหนี้นี้ไม่ได้ช่วยคนจนมากนัก เพราะกลุ่มคนจนที่สุดนั้นไม่มีโอกาสเข้ามหาวิทยาลัยตั้งแต่แรก\n\nขณะที่สหราชอาณาจักร ซึ่งมีหนี้เพื่อการศึกษาสะสมอยู่ราว 182,000 ล้านปอนด์ และในปี 2020 มีผู้กู้เพียง 25% เท่านั้นที่ชำระหนี้ครบ มีข้อเสนอแก้ไขระบบกู้ยืมหนี้โดยให้รัฐบาลเลื่อนเวลายกหนี้จาก 25 ปีเป็น 40 ปี\n\nมาเลเซียออกมาตรการสร้างแรงจูงใจให้จ่ายหนี้คืนเร็วขึ้น โดยให้ส่วนลด 15% แก่ผู้ที่จ่ายคืนทั้งหมดทันที 12% แก่ผู้ที่จ่ายคืนครึ่งหนึ่งทันที และ 10% แก่ผู้ที่จ่ายผ่านการตัดจากเงินเดือน\n\nจากกระแสการเรียกร้องยกเลิกหนี้กองทุนกู้ยืมเพื่อการศึกษา (กยศ.) ผ่านแฮชแท็ก #ยกเลิกหนี้กยศ ซึ่งก่อให้เกิดการวิพากษ์วิจารณ์ถกเถียงกันในสังคม ไปจนถึงการผลักดันการเรียนฟรีในระดับอุดมศึกษา ผ่านร่าง พ.ร.บ. การศึกษาแห่งชาติ โดยแนวร่วมนักเรียน Rocket Media Lab ชวนสำรวจประเด็นเรื่องการเรียนฟรีในระดับอุดมศึกษา รวมถึงโครงสร้างของทุนกู้ยืมเพื่อการศึกษาในประเทศต่างๆ ทั่วโลก\n\nเรียนฟรี (ในระดับอุดมศึกษา) มีที่ไหน\n\nจากการสำรวจของ Rocket Media Lab พบว่า ประเทศที่มีสวัสดิการเรียนฟรีในระดับอุดมศึกษามี 25 ประเทศ คือ คิวบา เช็กเกีย เดนมาร์ก นอร์เวย์ ไนจีเรีย บราซิล ปานามา โปแลนด์ ฝรั่งเศส ฟินแลนด์ ฟิลิปปินส์ มอริเชียส มอลตา เยอรมนี สกอตแลนด์ (ส่วนหนึ่งของสหราชอาณาจักร) สโลวีเนีย สวีเดน ออสเตรียอาร์เจนตินา อิหร่าน อียิปต์ อุรุกวัย เอสโตเนีย ไอซ์แลนด์ และไอร์แลนด์\n\nจากข้อมูลจะเห็นได้ว่าส่วนใหญ่แล้วเป็นประเทศแถบยุโรป โดยเฉพาะประเทศที่เป็นสมาชิกสหภาพยุโรป (EU) สมาชิกสหภาพยุโรปหรือเขตเศรษฐกิจยุโรป (EEA) ซึ่งมีข้อตกลงร่วมกันว่าพลเมืองประเทศสมาชิกอื่นก็จะได้สิทธิเรียนฟรีด้วย ซึ่งส่วนมากจะเป็นหลักสูตรภาษาทางการของประเทศนั้นๆ\n\nขณะที่ในบางประเทศยังเปิดโอกาสให้นักศึกษาต่างชาติเข้ามาเรียนฟรีได้ด้วย เช่น เช็กเกีย บราซิล โปแลนด์ สโลวีเนีย อาร์เจนตินา ไอซ์แลนด์ แต่ต้องเป็นหลักสูตรภาษาทางการของประเทศนั้นๆ และต้องสอบวัดระดับการใช้ภาษาผ่านเสียก่อน โดยบางประเทศแม้จะไม่มีค่าเล่าเรียน แต่อาจจะมีค่าขึ้นทะเบียนเป็นนักศึกษาเป็นจำนวนเงินเล็กน้อย\n\nนอกจากนี้ยังพบว่าในหลายประเทศที่มีสวัสดิการเรียนฟรีในระดับอุดมศึกษา แม้จะไม่เก็บค่าเล่าเรียนจากพลเมืองในประเทศ แต่อาจมีค่าขึ้นทะเบียนเป็นนักศึกษา เช่น ไอซ์แลนด์ ที่มีค่าขึ้นทะเบียนแตกต่างกันในแต่ละมหาวิทยาลัย หรือมอริเชียส ที่มีค่าขึ้นทะเบียนนักศึกษาประมาณ 200 ดอลลาร์สหรัฐ (7,342 บาท) ส่วนในฝรั่งเศสนั้นอยู่ที่ 170 ยูโร (6,238 บาท)\n\nการจัดให้มีสวัสดิการการเรียนฟรีในระดับอุดมศึกษาในแต่ละประเทศนั้น มาจากหลายแนวความคิดด้วยกัน หนึ่งในนั้นก็คือแนวความคิดเรื่องความเสมอภาคเท่าเทียมในการเข้าถึงการศึกษาตามรัฐธรรมนูญ ส่งผลให้มีแนวนโยบายและสวัสดิการการเรียนฟรีในทุกระดับชั้น หนึ่งในประเทศที่กำหนดเรื่องนี้ไว้ในรัฐธรรมนูญก็คือฝรั่งเศส โดยในรัฐธรรมนูญ ปี 1958 ซึ่งเป็นรัฐธรรมนูญปัจจุบัน กำหนดว่า\n\n“ไม่ว่าเด็กหรือผู้ใหญ่ล้วนมีสิทธิเท่าเทียมกันในการเข้าถึงการศึกษา การฝึกอบรมอาชีพและวัฒนธรรม” (equal access of children and adults to education, professional training, and culture)\n\nประเทศที่มีสวัสดิการการเรียนฟรีในระดับอุดมศึกษาที่เป็นผลจากแนวคิดเรื่องความเสมอภาคเท่าเทียมในการเข้าถึงการศึกษายังมีอีก เช่น กรีซ เดนมาร์ก บราซิล อาร์เจนตินา อิหร่าน และไอซ์แลนด์ ขณะที่ความเปลี่ยนแปลงในบางประเทศมาจากการปฏิรูปการศึกษา โดยเป็นการขยายสวัสดิการเรียนฟรีจากการศึกษาขั้นพื้นฐานให้ครอบคลุมระดับอุดมศึกษา หรือมาจากการเปลี่ยนแปลงและทดลองระบบการบริหารประเทศเรื่อยมา เช่น ในเยอรมนี\n\nกว่าจะมาเป็นระบบเรียนฟรีในระดับมหาวิทยาลัยในปัจจุบัน เยอรมนีแก้ไขนโยบายการเก็บค่าเล่าเรียนมหาวิทยาลัยหลายครั้ง ในระบบการศึกษาของเยอรมนี รัฐต่างๆ ทั้ง 16 รัฐเป็นผู้รับผิดชอบกิจการด้านการศึกษาและวัฒนธรรม สถาบันการศึกษาระดับอุดมศึกษาของเยอรมนีสังกัดรัฐและได้เงินอุดหนุนจากรัฐมีทั้งหมด 379 แห่ง ส่วนสถาบันการศึกษาเอกชนในเยอรมนีมีสัดส่วนที่น้อยมาก และมีนักศึกษาไม่เกิน 5%\n\nก่อน ค.ศ. 1970-71 นักศึกษาเยอรมนีตะวันตกทุกคนต้องจ่ายค่าเล่าเรียน แต่เมื่อพรรคสังคมนิยมประชาธิปไตยเป็นรัฐบาล มีนโยบายขยายโอกาสและเข้าถึงการศึกษาที่เท่าเทียมกันด้วยการเพิ่มจำนวนนักศึกษาอุดมศึกษาให้มากขึ้น นับตั้งแต่ปี 1971 จึงมีระบบให้ความช่วยเหลือทางการเงินแก่นักศึกษา และยกเลิกการเก็บค่าเล่าเรียน ช่วงแรกความช่วยเหลือทางการเงินเป็นเงินให้เปล่า ต่อมาเปลี่ยนเป็นเงินกู้และเงินให้เปล่าอย่างละครึ่ง\n\nจำนวนนักศึกษาที่เพิ่มขึ้นอย่างมากตั้งแต่ปลายทศวรรษ 1960 ทำให้เงินอุดหนุนสำหรับอุดมศึกษากลายเป็นภาระของรัฐต่างๆ ในเยอรมนี จึงเริ่มมีการทบทวนนโยบายใหม่ เมื่อกำแพงเบอร์ลินล่มสลาย มีการปฏิรูปขนานใหญ่เกิดขึ้น เริ่มมีการถกเถียงเกี่ยวกับเรื่องค่าเล่าเรียนในช่วงกลางทศวรรษ 1990 จนกระทั่งปลายทศวรรษ 1990 เริ่มมีการพูดถึงการเก็บค่าเล่าเรียนจากนักศึกษาที่เรียนไม่จบตามเวลาของหลักสูตร จนในปี 2002 รัฐที่มีรัฐบาลท้องถิ่นอนุรักษนิยมยื่นฟ้องศาลว่า กฎหมายห้ามเก็บค่าเล่าเรียนของรัฐบาลกลาง แทรกแซงอำนาจอธิปไตยในด้านการศึกษาของรัฐ ศาลรัฐธรรมนูญมีคำวินิจฉัยเห็นชอบ ทำให้รัฐบาลท้องถิ่น 7 รัฐเริ่มเก็บค่าเล่าเรียน\n\nต่อมาในปี 2006 มีการยกเลิกกฎหมายห้ามเก็บค่าเล่าเรียนในระดับอุดมศึกษา ภายใต้การปฏิรูปเยอรมนี โดยกำหนดค่าเล่าเรียนไว้ที่ 500 ยูโรต่อ 1 ภาคการศึกษา อย่างไรก็ตาม หลายรัฐ เช่น เบอร์ลินและรัฐอื่นๆ ในเยอรมนีตะวันออกไม่ปฏิบัติตาม\n\nนั่นทำให้กระทรวงศึกษาธิการของรัฐบาลกลางไม่ส่งเงินไปสนับสนุนด้านการศึกษาแก่รัฐต่างๆ อีกต่อไป ปัญหาที่ตามมาก็คือ รัฐที่ยากจนเผชิญกับวิกฤตด้านการสนับสนุนการศึกษาระดับอุดมศึกษา ซึ่งส่วนใหญ่เป็นรัฐที่เคยอยู่ในเยอรมนีตะวันออก และยังคงไม่เก็บค่าเล่าเรียน\n\nภายหลังเมื่อรัฐบาลแต่ละรัฐเป็นพรรคสังคมนิยมประชาธิปไตยหรือพรรคกรีน จึงเริ่มมีการยกเลิกการเก็บค่าเล่าเรียนในบางรัฐ สถาบันการศึกษาจะได้รับงบประมาณจากกระทรวงที่รับผิดชอบเรื่องนี้ของแต่ละรัฐขึ้นอยู่กับการต่อรองรายปีหรือรายสองปี นอกจากนี้รัฐบาลกลางยังสามารถสนับสนุนเพิ่มเติมในด้านอื่นๆ อีก เช่น งานวิจัย จนกระทั่งในปี 2015 โลว์เออร์แซกโซนีเป็นรัฐสุดท้ายที่ได้ยกเลิกการเก็บค่าเล่าเรียน\n\nหนึ่งในเหตุผลที่ทำให้เยอรมนีสามารถดำเนินนโยบายเรียนฟรีได้ราบรื่น เพราะมีการใช้นโยบายการศึกษาในระบบคู่ขนาน (Duale Ausbildung) ที่มุ่งให้คำแนะนำและฝึกฝนนักศึกษาในสถาบันอาชีวศึกษาที่มีอยู่ทั่วประเทศอย่างแข็งขัน ด้วยการร่วมมือกับบริษัทเอกชนที่มุ่งปรับปรุงมาตรฐานการเรียนการสอนทั้งทฤษฎีและทักษะที่จำเป็นแก่นักศึกษา ผลก็คือ ความต้องการเรียนมหาวิทยาลัยลดลงทั่วประเทศ มีแรงงานที่มีทักษะเพิ่มขึ้น แนวทางนี้สำคัญต่อเศรษฐกิจของเยอรมนี ซึ่งมีอัตราการว่างงานของเยาวชนต่ำที่สุดในอียู ในปี 2017 เยอรมนียังมีดุลการค้ามากที่สุดในสหภาพยุโรปด้วย\n\nไม่มีสวัสดิการเรียนฟรี แต่มีกองทุนการศึกษาให้กู้ยืม\n\nเงินกู้ยืมเพื่อการศึกษาเกิดขึ้นครั้งแรกในปลายศตวรรษที่ 11 ในมหาวิทยาลัยโบโลญญา และก่อรูปขึ้นเป็นระบบอย่างเป็นทางการในปี 1240 โดยบิชอปแห่งลินคอล์น ที่มหาวิทยาลัยออกซฟอร์ด แต่หากเป็นระบบกองทุนกู้ยืมเพื่อการศึกษาที่จัดการโดยรัฐบาลนั้น รัฐบาลประเทศโคลัมเบียได้ริเริ่มกองทุนกู้ยืมเพื่อการศึกษาแห่งชาติในปี 1951\n\nปัจจุบันระบบกองทุนกู้ยืมเพื่อการศึกษา หากแบ่งตามการจ่ายคืน จะมีสองแบบด้วยกัน คือ แบบกำหนดระยะเวลาในการจ่ายคืน (time-based repayment loans: TRBL) โดยประเทศที่ใช้ระบบนี้ เช่น ไทย มาเลเซีย เยอรมนี สวีเดน สหรัฐอเมริกา อินเดีย และแบบจ่ายคืนตามอัตรารายได้ของผู้กู้ (income contingent loans: ICL) โดยประเทศที่ใช้ระบบนี้ เช่น เกาหลีใต้ แคนาดา นิวซีแลนด์ สหราชอาณาจักร ออสเตรเลีย\n\nนอกจากเรื่องการจ่ายคืนแล้ว ระบบกองทุนกู้ยืมเพื่อการศึกษายังมีรายละเอียดที่แตกต่างกันไปในแต่ละประเทศอีกด้วย โดยมีมิติต่างๆ เช่น\n\nเงื่อนไขในการให้กู้ยืม – ประเทศส่วนมากมักกำหนดเงื่อนไขของผู้กู้ที่เป็นนักเรียนนักศึกษาทั้งแบบเต็มเวลาและไม่เต็มเวลา ไม่ว่าจะเป็น แคนาดา นิวซีแลนด์ เยอรมนี สหราชอาณาจักร ในขณะที่บางประเทศให้กู้ยืมเฉพาะนักเรียนที่เรียนเต็มเวลาเท่านั้น เช่น ออสเตรเลีย\n\nความครอบคลุมของค่าใช้จ่ายที่กู้ได้ – ว่ากู้ได้เฉพาะค่าเล่าเรียนและส่วนที่เกี่ยวข้องกับการศึกษา หรือรวมไปถึงค่าใช้จ่ายส่วนตัวด้วย โดยระบบกองทุนกู้ยืมเพื่อการศึกษาในประเทศอย่าง แคนาดา นิวซีแลนด์ มาเลเซีย สหรัฐอเมริกา และสหราชอาณาจักร นั้น กู้ค่าใช้จ่ายส่วนตัวได้ด้วย ขณะที่ออสเตรเลียให้กู้ค่าเล่าเรียนเท่านั้น ส่วนสวีเดนที่แม้จะมีสวัสดิการเรียนฟรีในระดับอุดมศึกษา แต่ก็มีกองทุนกู้ยืมเงินเพื่อการศึกษาสำหรับค่าใช้จ่ายส่วนตัวด้วย\n\nระยะเวลาสูงสุดในการชำระหนี้ – สำหรับกองทุนกู้ยืมเงินสำหรับค่าใช้จ่ายส่วนตัวระหว่างการศึกษา สวีเดนให้ระยะเวลาในการชำระหนี้นานที่สุดถึง 25 ปี แต่หากเป็นกองทุนกู้ยืมเงินเพื่อการศึกษาที่รวมถึงค่าเล่าเรียนด้วย สหราชอาณาจักรให้เวลานานถึง 30 ปี ในขณะที่เยอรมนีอยู่ที่ 20 ปี นิวซีแลนด์และไทยกำหนดที่ 15 ปี ส่วนเกาหลีใต้ สหรัฐอเมริกา อยู่ที่ 10 ปี\n\nการเริ่มต้นการผ่อนชำระหนี้คืน – ประเทศอย่างเกาหลีใต้ นิวซีแลนด์ สหราชอาณาจักร และออสเตรเลีย จะให้ผู้กู้เริ่มผ่อนคืนก็ต่อเมื่อมีรายได้ถึงเกณฑ์ที่กำหนด ขณะที่ประเทศส่วนใหญ่จะกำหนดเป็นระยะเวลา โดย แคนาดา มาเลเซีย สวีเดน สหรัฐอเมริกา และอินเดีย กำหนดที่ 6 เดือนหลังจบการศึกษา ส่วนเยอรมนีกำหนดไว้ว่าต้องเริ่มชำระหนี้คืนภายใน 5 ปีหลังจากได้รับเงินกู้ก้อนแรก ในขณะที่ประเทศไทยนั้นมีระยะเวลาปลอดหนี้ 2 ปีหลังจบการศึกษา\n\nความถี่ในการผ่อนจ่าย – ประเทศส่วนใหญ่ใช้ระบบผ่อนจ่ายรายเดือน ไม่ว่าจะเป็น แคนาดา สหราชอาณาจักร และมาเลเซีย ในขณะที่สวีเดนและเยอรมนีให้ผ่อนชำระ 4 ครั้งต่อปี นิวซีแลนด์เป็นรายปี ไทยเป็นรายปีหรือเลือกหักจากเงินเดือนได้ และเกาหลีใต้เลือกได้ว่าจะผ่อนแบบรายปีหรือสองเดือนครั้ง\n\nดอกเบี้ย – สวีเดนและเยอรมนีไม่มีการเก็บดอกเบี้ย เช่นเดียวกันกับนิวซีแลนด์ที่หากเป็นการกู้ยืมเงินเพื่อเรียนภายในประเทศจะไม่มีดอกเบี้ย ส่วนประเทศอื่นๆ นั้นมีการเก็บดอกเบี้ยต่ำ เช่น ไทย มาเลเซีย และอินเดีย อยู่ที่ 1% สหราชอาณาจักร 1.5% เกาหลีใต้ 2.2% ในขณะที่สหรัฐอเมริกานั้นสูงที่สุดที่ 4.99%\n\nระบบการจ่ายคืนหนี้การศึกษา บทเรียนจากออสเตรเลีย\n\nหนึ่งในประเทศที่ถูกกล่าวถึงมากที่สุดในเรื่องของระบบกองทุนกู้ยืมเงินเพื่อการศึกษาก็คือ ออสเตรเลีย ที่ได้รับการพูดถึงว่าเป็นโมเดลที่ดีที่สุด ออสเตรเลียนั้นมีระบบกองทุนกู้ยืมเพื่อการศึกษาในระดับอุดมศึกษาที่เรียกว่า Higher Education Loan Programme (HELP) จากข้อมูลพบว่านักศึกษาในระดับอุดมศึกษาในออสเตรเลียในปี 2022 ประมาณ 1.1 ล้านคนและเกือบ 50% พึ่งพากองทุนกู้ยืมเพื่อการศึกษา โดยกองทุน HELP ในออสเตรเลียจะให้กู้ยืมเฉพาะค่าเล่าเรียนเท่านั้น ไม่รวมอุปกรณ์การเรียนและค่าใช้จ่ายส่วนตัว\n\nและสิ่งที่ทำให้กองทุนกู้ยืมเพื่อการศึกษาของออสเตรเลียเป็นที่พูดถึงก็คือระบบการจ่ายคืน โดยนักศึกษาจะเริ่มต้นจ่ายคืนก็ต่อเมื่อมีรายได้ (ก่อนหักภาษี) ถึงเกณฑ์เท่านั้น โดยในรอบการจ่ายคืนปี 2022/23 คือต้องมีรายได้สูงกว่า 48,361 ดอลลาร์ออสเตรเลียหรือประมาณ 33,000 ดอลลาร์สหรัฐต่อปี หรือประมาณ 1,200,000 บาท และยอดการจ่ายคืนนั้นจะคิดตามอัตรารายได้ของผู้กู้ยืมในแบบขั้นบันได โดยมีมากถึง 18 ขั้น กล่าวคือ ขั้นแรกหากมีรายได้ต่อปี 48,361 – 55,836 ดอลลาร์ออสเตรเลีย (ก่อนหักภาษี) จะต้องจ่ายคืน 1% ของยอดที่กู้มา และขั้นสูงสุดคือรายได้ 141,848 ดอลลาร์ออสเตรเลียขึ้นไป (ก่อนหักภาษี) จะต้องจ่ายคืน 10% ของยอดเงินกู้\n\nระบบการจ่ายคืนนั้นจะเป็นรอบปีตามการจ่ายภาษี โดยการจ่ายหนี้เงินกู้เพื่อการศึกษาจะคำนวณไปพร้อมกับการจ่ายภาษีในรอบปีนั้นๆ ด้วย ในขณะเดียวกันผู้กู้ยังสามารถยื่นความประสงค์จะจ่ายเพิ่มเติมจากการคำนวณของระบบนี้ได้อีกด้วย\n\nโดยกองทุนกู้ยืมเพื่อการศึกษาของออสเตรเลียนั้นไม่มีการคิดดอกเบี้ยต่อผู้กู้ แต่มีการปรับเงินต้นตามอัตราเงินเฟ้อ หรือที่เรียกว่า Indexation Rate โดยล่าสุดในปี 2022 อยู่ที่ 3.9% กระโดดจากปีที่ผ่านมาซึ่งอยู่ที่ 0.6% ระบบของออสเตรเลียไม่ได้กำหนดระยะเวลาในการใช้คืน แต่ด้วยระบบการใช้คืนตามรายได้แบบขั้นบันไดนี้พบว่าผู้กู้จะสามารถใช้คืนได้ภายในระยะเวลา 8-12 ปี (ปกติเฉลี่ยอยู่ที่ 9.4 ปี) ซึ่งต่ำกว่าในหลายประเทศ\n\nอย่างไรก็ตาม การปรับเงินต้นตามอัตราเงินเฟ้อที่สูงขึ้น ก็ได้รับเสียงวิพากษ์วิจารณ์อย่างมาก และด้วยปัญหาค่าเล่าเรียนที่แพงมาก ทำให้คนที่เรียนต่อด้วยเงินกู้ยืมเงินจากกองทุนมีหนี้ไม่น้อย ปัจจุบันกองทุนมีหนี้อยู่ประมาณ 68,7000 ล้านดอลลาร์ออสเตรเลีย และมีประชาชนกว่า 2.9 ล้านคนที่ยังเป็นหนี้กองทุนกู้ยืมเพื่อการศึกษา โดยเป็นหนี้เฉลี่ยคนละ 24,000 ดอลลาร์ออสเตรเลีย\n\nแม้ออสเตรเลียจะได้รับการยกย่องว่าเป็นตัวแบบกองทุนกู้ยืมเพื่อการศึกษาที่ดี แต่ค่าเล่าเรียนที่สูงทำให้คนส่วนมากต้องกู้เงินเรียน และหลังจบการศึกษาก็กลายเป็นภาระหนัก ส่งผลต่อเศรษฐกิจของประเทศ ทำให้รัฐบาลมีแนวคิดจะปฏิรูปการศึกษา โดยเฉพาะประเด็นค่าใช้จ่ายในการเข้าถึง\n\nล่าสุด พรรคกรีนในออสเตรเลีย ยังกล่าวถึงแนวทางยกเลิกหนี้กู้ยืมเพื่อการศึกษาให้กับผู้กู้ 20% เพื่อพยุงเศรษฐกิจ แทนที่จะใช้นโยบายลดภาษี Stage Tree Tax Cut โดยคำนวณว่าการยกเลิกหนี้กู้ยืมเพื่อการศึกษา 20% ไปเรื่อยๆ จะใช้เงินประมาณ 60,7000 ล้านดอลลาร์ออสเตรเลีย แต่หากใช้นโยบายลดภาษีจะใช้เงินประมาณ 184,000 ล้านดอลลาร์ออสเตรเลีย\n\nล้างหนี้การศึกษา เพื่อช่วยให้เศรษฐกิจไปต่อ บทเรียนจากอเมริกา\n\nหนี้การศึกษากลายเป็นวิกฤติหนึ่งของสหรัฐอเมริกา ปริมาณหนี้ที่ไม่สอดคล้องกับรายได้หลังจบการศึกษาทำให้คนจำนวนมากไม่สามารถชำระหนี้ได้ หนี้การศึกษาคิดเป็น 10% ของหนี้ครัวเรือนอเมริกัน จนทำให้ล่าสุด 24 สิงหาคม 2022 ประธานาธิบดีโจ ไบเดน ออกประกาศล้างหนี้กู้ยืมการศึกษาแก่นักศึกษาอเมริกันที่มีรายได้ต่ำกว่าปีละ 125,000 ดอลลาร์สหรัฐต่อปี คนละ 10,000 ดอลลาร์สหรัฐ ส่งผลให้นักศึกษาจำนวน 20 ล้านคนไม่มีหนี้ทางการศึกษาอีกต่อไป\n\nหากย้อนไปตั้งแต่ปี 1965 สหรัฐอเมริกาออกกฎหมายอุดมศึกษา (Higher Education Act of 1965) อนุญาตให้คนกู้เงินเพื่อการศึกษา โดยรัฐจะจ่ายเงินคืนให้กับธนาคารสำหรับหนี้ที่ไม่ถูกชำระ ตั้งแต่ปี 2010 เป็นต้นมา รัฐบาลกลางทำหน้าที่เป็นผู้ปล่อยสินเชื่อแก่นักศึกษาโดยตรง ช่วงวิกฤตเศรษฐกิจในสหรัฐอเมริกา ตั้งแต่ปี 2007 หนี้การศึกษาเพิ่มขึ้นอย่างรวดเร็วจากการที่คนออกจากงานไปเรียนหนังสือ มหาวิทยาลัยมีนักศึกษามากขึ้น ขณะที่รัฐต่างๆ ลดงบประมาณการศึกษา มหาวิทยาลัยรัฐเก็บค่าเทอมแพงขึ้น มีคนหันไปเรียนมหาวิทยาลัยเอกชนมากขึ้น ในช่วง 30 ปีที่ผ่านมา ระหว่างปี 1991-92 กับ 2021-22 ค่าเทอมเฉลี่ยเพิ่มขึ้น 2 เท่า ในมหาวิทยาลัยรัฐค่าเทอมเฉลี่ย 4 ปีเพิ่มขึ้นจาก 4,160 เป็น 10,740 ดอลลาร์สหรัฐ ส่วนเอกชน เพิ่มจาก 19,360 เป็น 38,070 ดอลลาร์สหรัฐ แต่รายได้ครัวเรือนคงที่ ครอบครัวส่วนใหญ่ไม่สามารถแบกรับค่าใช้จ่ายที่เพิ่มขึ้นได้ จึงต้องพึ่งพาเงินกู้\n\nเมื่อค่าเทอมสูงขึ้น แต่รายได้ของคนอเมริกันหยุดนิ่ง จึงทำให้การชำระหนี้เป็นเรื่องยากมากสำหรับหนุ่มสาวที่เพิ่งเรียนจบ บัณฑิตส่วนใหญ่ไม่สามารถชำระหนี้ได้ภายใน 10 ปี และมักเลือกชำระรายเดือนขั้นต่ำที่สุด ขณะเดียวกันมีการเปิดเผยข้อมูลของอลิซาเบธ วอร์เรน วุฒิสมาชิกพรรคเดโมแครตว่า มีนักศึกษาที่กู้เงินจำนวน 4 ใน 10 คนที่เรียนไม่จบ นั่นยิ่งทำให้สถานการณ์ของพวกเขาเลวร้าย เพราะมีทั้งหนี้และไร้วุฒิการศึกษาที่จะช่วยเพิ่มรายได้\n\nโดยเฉลี่ยแล้วลูกหนี้จะใช้เวลา 17 ปี จึงจะหมดหนี้ ปี 2006 สหรัฐอเมริกามีหนี้การศึกษาทั้งหมด 5 แสนล้านดอลลาร์สหรัฐ แต่ผ่านมา 15 ปีจนถึงปี 2022 ชาวอเมริกัน 45 ล้านคนมีหนี้การศึกษาสะสมรวม 1.7 ล้านล้านดอลลาร์สหรัฐ\n\nปริมาณหนี้มหาศาลนี้ไม่เพียงเป็นภาระก้อนใหญ่ที่ส่งผลกระทบต่อชีวิตประจำวันและไร้ความหวังต่ออนาคตระดับบุคคลเท่านั้น หนี้การศึกษายังส่งผลต่อเศรษฐกิจโดยรวมของประเทศ การเติบโตของธุรกิจใหม่ๆ หยุดชะงัก การบริโภคลดลง นักศึกษาเลือกเรียนวิชาที่คาดว่าจะทำรายได้มากพอจะจ่ายหนี้ สาขาวิชาที่ไม่ค่อยทำเงินมากนักถูกมองข้าม นอกจากนี้หนี้การศึกษายังเพิ่มช่องว่างทางเศรษฐกิจระหว่างกลุ่มคนต่างๆ มากขึ้น\n\nตัวอย่างเช่น บัณฑิตผิวดำและบัณฑิตเชื้อสายแอฟริกันเป็นหนี้โดยเฉลี่ยมากกว่าคนผิวขาว 25,000 ดอลลาร์สหรัฐ มีรายงานว่านักศึกษาผิวดำกว่า 46% ยืดเวลาซื้อบ้านออกไปเพราะหนี้การศึกษา ส่วนนักศึกษาเชื้อสายฮิสแปนิก 33-37% ยืดเวลาแต่งงานหรือมีลูกออกไป\n\nเป้าหมายในการยกเลิกหนี้การศึกษาของไบเดนมุ่งไปที่ชนชั้นกลางและผู้มีรายได้น้อยเป็นหลัก แต่ก็ถูกวิจารณ์ว่า การยกเลิกหนี้เฉพาะระดับอุดมศึกษาไม่ได้ช่วยคนจนมากนัก เนื่องจากกลุ่มคนจนที่สุดไม่ได้เข้ามหาวิทยาลัย ไม่ได้กู้เงินเพื่อการศึกษา\n\nเป็นหนี้ต้องใช้คืน บทเรียนจากสหราชอาณาจักร\n\nนอกจากมาตรการการยกหนี้กู้ยืมเพื่อการศึกษาที่เกิดขึ้นในสหรัฐอเมริกา และเป็นหัวข้อที่กำลังมีการพูดถึงในออสเตรเลียแล้ว ปัญหาหนี้การศึกษายังเกิดขึ้นในประเทศอื่นๆ และอาจมีมาตรการการจัดการที่แตกต่างกันไป\n\nจุดเด่นของระบบกู้ยืมเพื่อการศึกษาของสหราชอาณาจักรคือ ระบบการชำระหนี้ตามรายได้ และการยกหนี้ให้หากไม่สามารถชำระหนี้ได้ตามระยะเวลาที่กำหนด สหราชอาณาจักรเริ่มมีระบบกู้เงินเพื่อการศึกษาตั้งแต่ปี 1990 โดยเป็นระบบที่ให้ผู้กู้ชำระหนี้เงินกู้ในอัตราและระยะเวลาที่กำหนดคือ ชำระทุกเดือน ภายในเวลา 5 ปี ก่อนจะเปลี่ยนมาเป็นระบบชำระเงินหนี้เงินกู้แบบประเมินจากรายได้ ผู้กู้จะชำระหนี้เมื่อมีรายได้ต่อปีเกิน 10,000 ปอนด์ โดยต้องจ่าย 9% ของรายได้ ต่อมาในปี 2000 กำหนดรายได้ขั้นต่ำเพิ่มเป็น 15,000 ปอนด์ และยกหนี้ให้หากมีอายุเกิน 65 ปี และในปีการศึกษา 2006/2007 เปลี่ยนหลักเกณฑ์การกำหนดอายุของผู้กู้ไม่เกิน 65 ปีมาเป็น กรอบเวลาในการชำระหนี้ 25 ปีนับแต่จบการศึกษา หากไม่สามารถชำระหนี้ได้ภายในระยะเวลา 25 ปี ก็จะมีการยกหนี้ให้\n\nนอกจากนี้ยังมีความเปลี่ยนแปลงครั้งใหญ่เกิดขึ้นในปี 2012 เมื่อมีการปฏิรูปการศึกษาทำให้มหาวิทยาลัยสามารถเก็บค่าเล่าเรียนได้สูงสุด 9,000 ปอนด์ แพงขึ้นจากปี 2006 ถึงสามเท่า ทำให้นักศึกษาต้องกู้เงินเพิ่มมากขึ้น และส่งผลให้รัฐบาลกำหนดรายได้ขั้นต่ำที่ต้องชำระหนี้ใหม่เพิ่มขึ้นเป็น 21,000 ปอนด์ พร้อมกับการขยายระยะเวลาชำระหนี้ออกไปเป็น 30 ปี ส่งผลให้ผู้ที่เรียนจบในปี 2020 ต้องเป็นหนี้เฉลี่ยประมาณ 45,006 ปอนด์ต่อคน\n\nสหราชอาณาจักร ใช้เงิน 20 ล้านปอนด์ต่อปีในการให้นักศึกษาจำนวน 1.5 ล้านคนกู้ยืม โดยปัจจุบันมีหนี้เพื่อการศึกษาสะสมอยู่ราว 182,000 ล้านปอนด์ ซึ่งส่วนหนึ่งเป็นปัญหามาจากการที่มีผู้กู้ยืมเงินชำระคืนน้อย โดยข้อมูลจากปี 2020 มีผู้กู้เพียง 25% เท่านั้นที่ชำระหนี้ครบ จนทำให้หนี้สะสมเพิ่มมากขึ้น\n\nจากปัญหาดังกล่าวทำให้เกิดข้อเสนอการปฏิรูปนโยบายระดับอุดมศึกษา สหราชอาณาจักร ซึ่งนำเสนอต่อรัฐสภาเมื่อกุมภาพันธ์ 2022 โดยกระทรวงศึกษาธิการให้เหตุผลว่า เพื่อความยั่งยืนต่อนักศึกษา สถาบันการศึกษา และผู้เสียภาษี รวมทั้งเพื่อรักษาการเป็นมหาวิทยาลัยระดับโลกเอาไว้ ทั้งในปัจจุบันและอนาคต จึงมีการนำเสนอแนวทางแก้ไขระบบกู้ยืมเพื่อการศึกษาโดยให้รัฐบาลมีแผนจะเลื่อนเวลายกหนี้ออกไปเป็น 40 ปี รวมทั้งจะลดรายได้ขั้นต่ำที่ต้องชำระหนี้ลงจาก 27,295 ปอนด์เป็น 25,000 ปอนด์ และตัดดอกเบี้ยให้เท่ากับอัตราเงินเฟ้อ\n\nมีการคาดการณ์ว่าภายในปี 2043 หนี้การศึกษาสะสมจะสูงถึง 5 แสนล้านปอนด์ ซึ่งหากเป็นเช่นนี้ เท่ากับว่าผู้เสียภาษีทุกคนในสหราชอาณาจักร ซึ่งส่วนใหญ่ไม่ได้เรียนมหาวิทยาลัยต้องเป็นผู้จ่ายเงินสนับสนุนเพื่อการศึกษา 44 เพนนีต่อหนี้การศึกษาของนักศึกษาปริญญาตรี 1 ปอนด์\n\nอย่างไรก็ตาม ข้อเสนอนี้ยังคงอยู่ระหว่างการถกเถียงกันว่า ผู้ได้รับผลกระทบมากที่สุดคือ ชนชั้นกลางที่ต้องเป็นหนี้นานขึ้น ขณะที่บัณฑิตที่มีรายได้มากได้ประโยชน์มากที่สุด\n\nกรณีศึกษาจากประเทศเพื่อนบ้าน ปัญหาหนี้การศึกษาในมาเลเซีย\n\nมาเลเซียเป็นอีกหนึ่งประเทศที่กำลังมีปัญหาเรื่องหนี้กองทุนกู้ยืมเพื่อการศึกษาเช่นเดียวกัน มาเลเซียมีนักศึกษาในระดับอุดมศึกษาประมาณ 1.21 ล้านคน และเป็นนักศึกษาที่ใช้เงินจากกองทุนกู้ยืมเพื่อการศึกษาประมาณ 187,965 คน (2018) โดยระบบกองทุนกู้ยืมเพื่อการศึกษาของมาเลเซียนั้นให้กู้ได้คนละ 6,650 ริงกิตต่อปี และเป็นเงินกู้ที่ให้ทั้งค่าเล่าเรียนและค่าใช้จ่ายส่วนตัว ในส่วนของการจ่ายคืนนั้น ต้องจ่ายคืนหลัง 6 เดือนแรกเมื่อเรียนจบ ทุกเดือน เดือนละไม่ต่ำกว่า 125 ริงกิต และมีดอกเบี้ย 1% โดยมีระยะเวลาการชำระหนี้ทั้งหมด 20 ปี\n\nปัจจุบันมาเลเซียมีหนี้กองทุนกู้ยืมเพื่อการศึกษาสะสม 40,000 ล้านริงกิต เฉลี่ยแล้วนักศึกษาเป็นหนี้ 23,735 ริงกิตต่อคน ปัญหาหลักของการไม่จ่ายหนี้คืนของมาเลเซียเกิดจากการที่บัณฑิตจบใหม่นั้นไม่สามารถหางานทำได้ โดยข้อมูลในปี 2018 นั้นชี้ว่าเกือบ 60% ของบัณฑิตจบใหม่ตกงาน ส่วนคนที่ได้งานก็ได้เงินเดือนเพียง 1,001 – 1,500 ริงกิตเท่านั้น และมีถึง 1 ใน 3 ที่ได้งานที่ได้เงินเดือนต่ำกว่า 2,000 ริงกิต\n\nด้วยปัญหาที่เกิดขึ้นทำให้รัฐบาลมีมาตรการสร้างแรงจูงใจในการชำระหนี้คืน โดยมีส่วนลดให้คือ 15% สำหรับผู้ที่จะจ่ายคืนทั้งหมด 12% สำหรับผู้ที่จะจ่ายคืนครึ่งหนึ่ง และ 10% สำหรับผู้ที่จะจ่ายผ่านการตัดจากเงินเดือน\n\nไม่เพียงแค่นั้นในปลายปี 2564 ที่ผ่านมา รัฐบาลยังได้มีการกล่าวถึงแนวทางในการล้างหนี้กองทุนกู้ยืมเพื่อการศึกษาในบางกรณี เพื่อช่วยให้ลูกหนี้สามารถใช้ชีวิตและมีชีวิตที่ดีขึ้นได้ และยังเป็นการกระตุ้นเศรษฐกิจอีกด้วย โดยอาจจะพิจารณาจากสองปัจจัยด้วยกันก็คือรายได้ของผู้กู้ โดยเฉพาะกลุ่มผู้กู้ที่มีรายได้ต่ำอยู่ในกลุ่ม B40 หรือกลุ่มที่มีรายได้ต่ำสุดของสังคม 40% รวมไปถึงกลุ่มลูกหนี้ชั้นดีที่จ่ายคืนหนี้กองทุนเพื่อการศึกษาเสมอมาเป็นระนะเวลานาน เช่น 15 ปี\n\nอย่างไรก็ตาม นี่เป็นเพียงแนวความคิดในการจัดการหนี้กองทุนกู้ยืมเพื่อการศึกษาที่เกิดขึ้นในมาเลเซีย ยังคงต้องมีการศึกษาและพิจารณาต่อไป\n\nประเทศไทยมีปัญหาอะไร มีข้อมูลที่น่าสนใจอย่างไร\n\nในปัจจุบัน ประเทศไทยยังไม่มีนโยบายเรียนฟรีในระดับอุดมศึกษา แต่มีกองทุนกู้ยืมเพื่อการศึกษา (กยศ.) ซึ่งจัดตั้งขึ้นตามมติคณะรัฐมนตรีเมื่อวันที่ 28 มีนาคม 2538 เริ่มต้นจากการได้รับงบประมาณแผ่นดิน 3 พันล้านบาท โดยมีวัตถุประสงค์เพื่อช่วยเหลือค่าใช้จ่ายให้กับเด็กที่ไม่มีเงินจ่ายค่าเล่าเรียน ก่อนจะเปลี่ยนสถานะจากหน่วยงานส่วนราชการ เป็นนิติบุคคลภายใต้การกำกับดูแลของรัฐมนตรีว่าการกระทรวงการคลัง ในปี 2560 เพื่อเพิ่มประสิทธิภาพในการบริหารจัดการและการดำเนินการของกองทุนให้สอดคล้องกับนโยบายผลิตกำลังคนและพัฒนาประเทศมากขึ้น\n\nน่าสังเกตว่า ประเทศไทยเองก็เคยมีกองทุนกู้ยืมเพื่อการศึกษาที่ใช้แนวคิดแบบชำระหนี้ตามรายได้ (ICL) คล้ายกับอีกหลายประเทศ ในชื่อ กองทุนเงินกู้ยืมเพื่อการศึกษาที่ผูกกับรายได้ในอนาคต (กรอ.) ที่ตั้งขึ้นตามมติคณะรัฐมนตรี 7 เมษายน 2547\n\nกองทุนกรอ.นี้แรกเริ่มให้กู้โดยไม่จำกัดสาขาวิชา และให้กู้เฉพาะค่าเล่าเรียน ต่อมาในปี 2551-2552 ได้เปลี่ยนนโยบายให้กู้ยืมเฉพาะสาขาที่เป็นความต้องการหลักและมีความชัดเจนของการผลิตกำลังคน จากนั้นในปี 2555 ให้กู้ยืมค่าเล่าเรียนและค่าครองชีพสำหรับผู้ขาดแคลนทุนทรัพย์และจำกัดอายุผู้กู้ที่ไม่เกิน 30 ปี\n\nผู้กู้กองทุนกรอ.สามารถกู้สำหรับศึกษาในระดับอุดมศึกษาหรือเทียบเท่า ได้แก่ ปวส. อนุปริญญา และปริญญาตรี (เฉพาะสาขาที่เป็นความต้องการหลัก) ไม่จำกัดรายได้ครอบครัว ใช้หลักเกณฑ์เดียวกับกองทุน กยศ. เมื่อสำเร็จหรือเลิกการศึกษา 2 ปี จะต้องชำระคืนให้เสร็จสิ้นภายในระยะเวลา 15 ปี เมื่อผู้กู้มีรายได้ 16,000 บาทต่อเดือน หรือ 192,000 บาทต่อปี และต้องชำระให้เสร็จสิ้นภายในระยะเวลา 15 ปี นับตั้งแต่วันเริ่มต้นชำระ\n\nอย่างไรก็ตาม สุดท้าย กรอ. ถูกควบรวมเข้ากับกองทุน กยศ. ภายใต้พระราชบัญญัติกองทุนให้กู้ยืมเพื่อการศึกษาตั้งแต่ 26 กรกฎาคม 2560 โดยให้เหตุผลว่าเพื่อให้การกำหนดนโยบายด้านเงินกู้เพื่อการศึกษาเป็นเอกภาพภายใต้กฎหมายเดียวกัน\n\nสำหรับกองทุนเงินให้กู้เพื่อการศึกษา (กยศ.) ชัยณรงค์ กัจฉปานันท์ ผู้จัดการกองทุนเงินให้กู้ยืมเพื่อการศึกษา เคยให้ข้อมูลว่า กองทุนมีเงินหมุนเวียนจากการชำระหนี้คืนกว่า 30,000 ล้านบาทต่อปี ทำให้กองทุนมีเงินให้นักเรียนนักศึกษารุ่นต่อไปได้กู้ยืมโดยไม่ต้องใช้งบประมาณแผ่นดิน ตั้งแต่ปี 2561 เป็นต้นมา\n\nในปี 2565 กองทุนเงินให้กู้เพื่อการศึกษา (กยศ.) ได้เปิดระบบการกู้ยืมเป็นงบประมาณให้กู้ยืมจำนวน 38,000 ล้านบาท สำหรับนักศึกษากว่า 600,000 ราย โดยเมื่อวันที่ 31 กรกฎาคม 2565 มีผู้ยื่นกู้แล้ว 590,796 ราย รวมเป็นเงินให้กู้กว่า 27,881 ล้านบาท\n\nจากข้อมูลของ กยศ. พบว่า กองทุนปล่อยกู้กับผู้กู้ยืมเพื่อให้ได้รับโอกาสทางการศึกษาแล้ว 6,217,458 ราย เป็นเงินให้กู้กว่า 696,802 ล้านบาท แต่ยังคงมีผู้กู้ยืมที่อยู่ระหว่างชำระหนี้จำนวน 3,458,429 ราย คิดเป็น 56% ของผู้กู้ยืมทั้งหมดเป็นยอดหนี้คงเหลือจำนวน 337,857 ล้านบาท ในขณะที่มีผู้ชำระหนี้เสร็จสิ้นและ 1,633,702 ราย คิดเป็น 26% ของผู้กู้ยืมทั้งหมด\n\nประเทศไทยก็มีปัญหาในเรื่องหนี้กองทุนกู้ยืมเพื่อการศึกษาเช่นกัน ทั้งเรื่องต้องมีผู้ค้ำประกัน (ช่วงโควิด-19 กยศ. มีมาตรการช่วยเหลือ โดยยกเลิกการกำหนดให้มีผู้ค้ำประกันการชำระเงินคืนกองทุนในการทำสัญญากู้ยืมเงินใหม่ตั้งแต่ปีการศึกษา 2564) ดอกเบี้ยผิดนัดชำระที่มีอัตราสูง รวมไปถึงการขอผ่อนผันการชำระหนี้ในกรณีต่างๆ โดยเฉพาะเรื่องความสามารถในการชำระหนี้คืน พบว่าตั้งแต่ปี 2539-2563 มีผู้กู้ยืมที่ถูกดำเนินคดี 1,243,023 ราย คิดเป็น 21.33% ของผู้กู้ยืมทั้งหมด (5,828,391 ราย)\n\nปัญหาเหล่านี้ทำให้เกิดการแก้ไขพ.ร.บ.กองทุนเงินให้กู้ยืมเพื่อการศึกษา 2560 และมีการร่างพ.ร.บ.กองทุนเงินให้กู้ยืมเพื่อการศึกษา (ฉบับที่ ..) พ.ศ…. ซึ่งที่ประชุมสภาผู้แทนราษฎรลงมติรับหลักการร่าง ไปเมื่อเดือนมกราคม 2565 โดยสาระสำคัญของร่างฯ นี้คือ\n\n“ลดอัตราดอกเบี้ยเงินกู้ลงเหลือไม่เกิน 2% ต่อปี จากกฎหมายฉบับปัจจุบันที่กำหนดอัตราดอกเบี้ยไม่เกิน 7.5% ต่อปี พร้อมทั้งเปิดโอกาสให้ผู้กู้ยืมเงิน ทั้งลูกหนี้ปกติ และลูกหนี้ที่ในระหว่างการดำเนินคดี หรือมีคำพิพากษาของศาลอันถึงที่สุดแล้ว หรืออยู่ในระหว่างการบังคับคดี สามารถยื่นเรื่องขอผ่อนผัน การชำระเงินคืนกองทุน ขอลดหย่อนหนี้ ปรับโครงสร้างหนี้ แปลงหนี้ใหม่ หรือระงับการชำระเงินคืนกองทุน ตามหลักเกณฑ์ วิธีการ และเงื่อนไขที่กำหนด…”\n\nต่อมา เกิดความเคลื่อนไหวของภาคประชาชนในการรณรงค์ให้ยกเลิกหนี้ กยศ. ในโซเชียลมีเดีย โดยเมื่อวันที่ 16 สิงหาคม 2565 ทางศูนย์วิจัยรัฐสวัสดิการผุดแคมเปญ #ล้างหนี้กยศ ขึ้น เชิญชวนประชาชนที่สนใจร่วมลงชื่อ 10,000 รายชื่อ เพื่อยื่นแก้ไข พ.ร.บ. กองทุนกู้ยืมเพื่อการศึกษา ในมาตราที่ 44 เพิ่มเติม วรรคที่ 5 ให้ผู้ทำการกู้ที่สำเร็จการศึกษาเกินสองปีและยังคงมียอดกู้คงเหลือให้ถือว่าสิ้นสุดสัญญาเงินกู้ โดยให้กองทุนเก็บยอดหนี้คงค้างจากรัฐบาลต่อไป โดยแคมเปญ #ล้างหนี้กยศ เป็นส่วนหนึ่งกับแคมเปญ #เรียนฟรีถ้วนหน้า เพื่อผลักดันรัฐสวัสดิการและการให้การศึกษาเป็นสิทธิขั้นพื้นฐานที่ประชาชนทุกคนเข้าถึงได้\n\nอย่างไรก็ตาม มีเสียงวิพากษ์วิจารณ์ประเด็นการล้างหนี้ กยศ. โดยผู้ที่เห็นด้วยมองว่าไม่ควรมีใครเป็นหนี้จากการศึกษา ซึ่งเป็นสิทธิพื้นฐานที่ประชาชนทุกคนเข้าถึงได้ การล้างหนี้ กยศ. จะเป็นส่วนหนึ่งในผลักดันเรียนฟรีถ้วนหน้า และทำให้การศึกษาเป็นสวัสดิการของรัฐที่ประชาชนทุกคนเข้าถึงได้ ในขณะที่ผู้ไม่เห็นด้วยมองว่า หนี้ กยศ.เป็นหนี้ที่ตัดสินใจกู้ยืมเอง เมื่อจบการศึกษาแล้ว ผู้กู้ควรใช้หนี้คืนทั้งหมดเพื่อให้เด็กรุ่นต่อๆ ไปมีเงินที่จะได้กู้ยืม\n\nนโยบายเรียนฟรี ข้อสังเกตในแต่ละประเทศ\n\nนโยบายการเรียนฟรี หรือการจัดตั้งกองทุนกู้ยืมเพื่อการศึกษาในระดับอุดมศึกษานั้นมาจากอุดมการณ์ทางการเมืองและแนวคิดในการบริหารประเทศที่แตกต่างกัน นอกจากนั้นแต่ละประเทศก็มีปัจจัยทางการเมือง เศรษฐกิจ สังคม ที่แตกต่างกันด้วย จะเห็นได้ว่าในประเทศที่พัฒนาแล้ว อย่างประเทศในแถบสแกนดิเนเวียที่มีสวัสดิการเรียนฟรีในระดับอุดมศึกษามาจากแนวความคิดความเสมอภาคเท่าเทียมทางการศึกษาที่รัฐต้องจัดหาให้แก่ประชาชน ไม่ว่าประชาชนจะต้องการหรือไม่ ในขณะที่ประเทศกำลังพัฒนานั้นอาจจะมองว่าการการเรียนฟรีในระดับอุดมศึกษานั้นคือการเพิ่มศักยภาพแก่ทรัพยากรมนุษย์ เพื่อจะได้กลับมาสร้างมูลค่าทางเศรษฐกิจที่เพิ่มขึ้นแก่ประเทศ\n\nตัวอย่างหนึ่งที่น่าสนใจก็คือฟิลิปปินส์ ที่เพิ่งจะออกกฎหมายเรียนฟรีในระดับอุดมศึกษา หรือที่เรียกว่า Universal Access to Quality Tertiary Education Act Philippines ในปี 2017 เพื่อให้ประชาชนเข้าถึงการศึกษาในระดับอุดมศึกษามากขึ้น ในขณะเดียวกันการศึกษาระดับอุดมศึกษาก็จะเป็นตัวเสริมสร้างเศรษฐกิจและพัฒนาประเทศ โดยครอบคลุมทั้งมหาวิทยาลัยระดับรัฐ ระดับท้องถิ่น และวิทยาลัยเทคนิค และในกฎหมายนี้ยังรวมไปถึงกองทุนกู้ยืมเพื่อการศึกษาสำหรับนักศึกษาในมหาวิทยาลัยเอกชนอีกด้วย โดยปัจจุบันมีนักเรียนในระดับอุดมศึกษา 2.46 ล้านคน ได้รับประโยชน์จากกฎหมายเรียนฟรีนี้\n\nอย่างไรก็ตาม จากงานวิจัยเรื่อง Universal Access to Quality Tertiary Education in the Philippine ของ Lim, Lomer และ Millora (2018) ชี้ว่ากฎหมายเรียนฟรีในระดับอุดมศึกษาของฟิลิปปินส์ อาจจะไม่ช่วยแก้ปัญหาระบบการศึกษาของฟิลิปปินส์มากนัก เนื่องด้วยค่าเทอมของมหาวิทยาลัยรัฐในฟิลิปปินส์ถูกมากอยู่แล้ว และมีระบบจ่ายตามฐานะของครอบครัวอยู่แล้วด้วย ในขณะเดียวกฎหมายเรียนฟรีนั้นเป็นประโยชน์ต่อนักเรียนที่มาจากครอบครัวที่มีฐานะอยู่ในระดับกลางและระดับบนมากกว่า เนื่องจากนักเรียนที่มาจากครอบครัวฐานะยากจนที่สุด (เดไซล์ 1 และ 2) เรียนระดับอุดมศึกษาเพียง 12% เท่านั้น ในขณะที่นักเรียนที่มาจากครอบครัวที่มีฐานะร่ำรวย (เดไซล์ 9 และ 10) มีมากถึง 17% และนอกจากนี้ 88% ของสถาบันการศึกษาระดับอุดมศึกษาในฟิลิปปินส์ยังเป็นเอกชนอีกด้วย มีเพียง 12% เท่านั้นที่เป็นของรัฐบาล และ 54% ของนักเรียนสมัครเข้าเรียนในระดับอุดมศึกษาในสถาบันการศึกษาเอกชน และอีก 46% สมัครเข้าเรียนในระดับอุดมศึกษาในสถาบันการศึกษาของรัฐ ซึ่งสอดคล้องกันกับงานวิจัย The Politics of De-Privatisation: Philippine Higher Education in Transition ของ Saguin (2022) ที่ชี้ให้เห็นว่าการออกกฎหมายเรียนฟรีในระดับอุดมศึกษาของฟิลิปปินส์เป็นประเด็นเรื่องทางการเมืองมากกว่า\n\nข้อสังเกตในฟิลิปปินส์นั้นสอดคล้องกับสิ่งที่เกิดขึ้นในประเทศกำลังพัฒนาที่มีนโยบายเรียนฟรีในระดับอุดมศึกษาอีกหลายประเทศ เช่น บราซิล จากงานวิจัย About the End of Free Public Higher Education in Brazil โดย Almeida (2019) ชี้ว่า นโยบายการเรียนฟรีในระดับอุดมศึกษาในบราซิลเป็นประโยชน์ต่อนักเรียนฐานะดีมากกว่า โดยคนที่รวยที่สุด 40% แรกของประชากรมีโอกาสเข้าถึงการศึกษาในระดับมหาวิทยาลัย ในขณะที่ 80% ของจำนวนนักศึกษาระดับมหาวิทยาลัยเป็นกลุ่มประชากรที่รวยที่สุด 20% ของประชากรทั้งหมด รวมไปถึงประเทศกำลังพัฒนาหรือประเทศที่อยู่ในกลุ่มที่มีรายได้ต่ำถึงปานกลางอย่าง โมร็อกโก อาร์เจนตินา อียิปต์ ที่สุดท้ายแล้ว กลุ่มประชากรที่ยากจนที่สุดไม่ใช่กลุ่มประชากรที่ได้รับผลประโยชน์จากนโยบายเรียนฟรีในระดับอุดมศึกษา\n\nคำถามที่น่าสนใจก็คือ แล้วนโยบายการเรียนฟรีเป็นไปเพื่อผลักดันเรื่องอะไร จากงานวิจัยเรื่อง International Higher Education Rankings: Why No Country’s Higher Education System Can Be the Best โดย Delisle และ Preston (2019) พบว่าประเทศที่มีอัตราการเรียนจบระดับอุดมศึกษาสูง 5 อันดับแรก ส่วนมากไม่ใช่ประเทศที่มีนโยบายการเรียนฟรีในระดับอุดมศึกษา ไม่ว่าจะเป็นเกาหลีใต้ แคนาดา ญี่ปุ่น ไอร์แลนด์ และออสเตรเลีย ในขณะที่ประเทศที่มีการให้เงินสนับสนุนการศึกษาสูงหรือมีนโยบายเรียนฟรีในระดับอุดมศึกษาก็ไม่ใช่ประเทศที่มีอัตราการเรียนจบระดับอุดมศึกษาสูง เช่น ฟินแลนด์ ซึ่งเป็นประเทศที่รัฐอุดหนุนการศึกษาสูงเป็นอันดับหนึ่งถึง 96% แต่อัตราการจบการศึกษาระดับอุดมศึกษาอยู่ในอันดับที่ 25 หรือในเดนมาร์กเองที่มีนโยบายเรียนฟรีก็เกิดภาวะที่เรียกว่า “นักศึกษาตลอดกาล” (Eternity Student) นักศึกษาเรียนไม่จบการศึกษา หรือดำรงสถานะนักศึกษายาวนาน จนทางการจะออกข้อกำหนดใหม่เรื่องระยะเวลาในการเรียนฟรีในระดับอุดมศึกษา แต่ก็ได้รับการต่อต้านจนล้มเลิกไป\n\nนอกจากนี้งานวิจัยเรื่อง Process Evaluation of the Universal Access to Quality Tertiary Education Act (RA 10931): Status and Prospects for Improved Implementation ของ Ortiz และคณะ (2019) ยังชี้ให้เห็นว่า ความสามารถในการจ่ายกับการเข้าถึงการศึกษาระดับอุดมศึกษาไม่ได้สัมพันธ์กันโดยตรง โดยยกตัวอย่างประเทศเยอรมนีและออสเตรีย ซึ่งเป็นสองประเทศที่มีนโยบายเรียนฟรีในระดับอุดมศึกษา แต่กลับปรากฏว่าอยู่ในอันดับท้ายๆ ในการจัดอันดับการเข้าถึงการศึกษา นอกจากนี้งานวิจัยชิ้นนี้ยังพบว่า นโยบายการเรียนฟรีในประเทศเหล่านี้เป็นประโยชน์ต่อนักเรียนที่มีฐานะดีอยู่แล้วมากกว่า หรือในเยอรมนีเอง ที่เมื่อพิจารณาข้อมูลเชิงลึกก็จะพบว่าเด็กนักเรียนที่เรียนต่อในระดับอุดมศึกษามีความสัมพันธ์จากครอบครัวที่พ่อแม่จบการศึกษาในระดับอุดมศึกษาอีกด้วย\n\nดังนั้นจะเห็นได้ว่าการเรียนฟรีนั้นไม่ใช่นโยบายสำเร็จรูปที่จะให้ผลเช่นเดียวกันในทุกประเทศ บางประเทศนโยบายการเรียนในระดับอุดมศึกษานั้นช่วยให้อัตราการเข้าเรียนในระดับอุดมศึกษาสูงขึ้นก็จริง แต่ผู้ที่ได้ประโยชน์กลับไม่ใช่กลุ่มประชากรยากจนที่สุด ดังจะเห็นได้จากประเทศกำลังพัฒนาหลายประเทศที่ได้ยกตัวอย่างไปแล้วข้างต้น เช่น บราซิล อียิปต์ ฟิลิปปินส์ นโยบายการเรียนฟรีในระดับอุดมศึกษาอาจช่วยให้เกิดการเข้าเรียนในระดับอุดมศึกษามากขึ้นแต่ไม่สามารถลดความเหลื่อมล้ำทางการศึกษาได้อย่างมีประสิทธิภาพนัก\n\nขณะที่ในประเทศพัฒนาแล้ว เช่น ประเทศในแถบสแกนดิเนเวีย นโยบายการเรียนฟรีอาจไม่ช่วยให้อัตราการเข้าสู่การเรียนระดับอุดมศึกษาหรือการจบการศึกษาระดับอุดมศึกษาเพิ่มมากขึ้นอย่างมีนัยสำคัญ เนื่องด้วยระบบเศรษฐกิจและสวัสดิการสังคมทำให้คนที่เรียนและไม่เรียนมหาวิทยาลัย มีรายได้ไม่แตกต่างกันนัก การเพิ่มภาระค่าใช้จ่ายเพื่อเรียนมหาวิทยาลัยจึงไม่จำเป็น แม้บางประเทศจะมีสวัสดิการเรียนฟรีหรือสวัสดิการเงินกู้ยืมเพื่อการศึกษาหรือการช่วยเหลืออื่น แต่ก็เป็นนโยบายเพื่อรองรับอุดมการณ์ทางการเมืองและแนวคิดในการบริหารประเทศ ที่รัฐต้องการสร้างความเสมอภาคในการเข้าถึงการศึกษาของประชาชน\n\nข้อมูลจากหลายประเทศสะท้อนให้เห็นว่า เราอาจจะไม่สามารถพิจารณาได้เพียงว่าจะมีระบบกู้ยืมหรือเรียนฟรีหรือไม่เท่านั้น แต่จำเป็นต้องพิจารณาปัจจัยอื่นประกอบด้วย เช่น จะออกแบบการกู้ยืมอย่างไรให้ผู้กู้ผ่อนจ่ายได้โดยไม่เป็นภาระที่หนักหนาจนไม่สามารถใช้ชีวิตหลังจบการศึกษาได้ หรือจะออกแบบการเรียนฟรีอย่างไรให้โอบอุ้มกลุ่มประชากรที่จนที่สุดให้เข้าถึงการศึกษาได้มากที่สุดด้วย หรือแม้แต่ปัญหาเฉพาะหน้าอย่างหนี้จากกองทุนกู้ยืมเพื่อการศึกษาที่จะเห็นได้ว่าแต่ละประเทศก็มีแนวนโยบายในการแก้ปัญหาที่แตกต่างกันออกไปทั้งแนวทางและรายละเอียดที่จำเป็นจะต้องศึกษาพิจารณาในหลากหลายแง่มุม\n\nมากกว่านั้น คือการมองไปข้างหน้ากับภาพรวมของการศึกษาทั้งหมด ที่จำเป็นต้องพิจารณาทั้งในแง่การเป็นสวัสดิการของรัฐที่ทุกคนควรจะเข้าถึงได้อย่างเสมอภาคและเท่าเทียม รวมไปถึงการพัฒนาประเทศ ในการสร้างทรัพยากรบุคคลเพื่อตอบโจทย์สังคมเศรษฐกิจของประเทศในระยะยาวอีกด้วย\n\nการออกแบบการศึกษาควรพิจารณาผลระยะยาวและคำนึงถึงหลายมิติ โดยอาจต้องตั้งคำถามว่า การศึกษาระดับอุดมศึกษาจะตอบโจทย์สังคมเศรษฐกิจของประเทศได้อย่างไร ดังเช่น หลายประเทศในยุโรปที่มุ่งเน้นไปที่อาชีวศึกษาเพื่อผลิตแรงงานทักษะสูง เข้าสู่ภาคการผลิตที่สำคัญของประเทศ และได้ผลลัพธ์ทางเศรษฐกิจที่คุ้มค่ากว่าการทุ่มเททรัพยากรไปกับการศึกษาในรั้วมหาวิทยาลัยเพียงอย่างเดียว\n\nดูข้อมูลพื้นฐานได้ที่ https://rocketmedialab.co/database-free-education/\n\nหมายเหตุ: ข้อมูล ณ สิงหาคม 2022\n\nที่มา: Rocket Media Lab รวบรวมจากข่าวและเว็บไซต์ทางการของประเทศนั้นๆ\n\nหากพบความคลาดเคลื่อนหรือมีข้อมูลเพิ่มเติม สามารถแจ้งได้ที่อีเมล contact.rocketmedialab [at] gmail.com\n\nเกี่ยวกับ Rocket Media Lab Rocket Media Lab คือแหล่งข้อมูลติดตามประเด็นสังคม ทั้งเชิงปริมาณและคุณภาพ เพื่อต่อยอดในงานข่าว เอกลักษณ์ของ Rocket Media Lab คือการคัดเลือกโจทย์วิจัยจากประเด็นที่มีคุณค่าข่าว (newsworthy) นำเสนอเป็นสองส่วน คือ 1) ฐานข้อมูลดิบ เป็นฐานข้อมูลสาธารณะให้สื่อมวลชนและผู้ที่สนใจสามารถอ้างอิงได้ และ 2) บทวิเคราะห์ เป็นบทความความคิดเห็นที่ตั้งอยู่บนฐานข้อมูล Rocket Media Lab ออกแบบการวิจัยด้วยระเบียบวิธีหลากหลาย อาทิ การค้นคว้าสอบทานจากฐานข้อมูลสาธารณะ ทั้งที่มีอยู่แล้วและที่รวบรวมขึ้นใหม่ การสำรวจทัศนคติและพฤติกรรมของคน ผ่านแบบสอบถามหรือเครื่องมือติดตามบทสนทนาในสื่อสังคม การทบทวนวรรณกรรม และการสัมภาษณ์ Rocket Media Lab ได้รับทุนสนับสนุนการดำเนินงานจาก National Endowment for Democracy (NED) เป็นเวลา 1 ปีนับตั้งแต่ 1 ต.ค. 2563 จนถึง 30 ก.ย. 2564 https://rocketmedialab.co\n\nhttps://www.facebook.com/rocketmedialab.co\n\nhttps://twitter.com/rocketmedialab\n\ncontact.rocketmedialab@gmail.com\n\nป้ายคำ\n\n",
    "ลูกา ดอนซิช นักบาส เอ็นบีเอ จำใจยื่นฟ้องแม่ ทวงสิทธิ์ ชื่อตัวเอง คืน": "ลูกา ดอนซิช นักบาสเกตบอลชื่อดังชาวสโลวีเนียของ ดัลลาส มาเวอริกส์ ยื่นฟ้อง เมียร์แยม พอเตอร์บิน แม่แท้ๆของตนเองเพื่อเรียกร้องสิทธิ์เครื่องหมายการค้า “Luka Doncic7” คืน\n\nดอนซิช เข้าสู่ลีกยัดห่วงในปี 2018 ในฐานะรุกกี้ด้วยหมายเลข 77 เนื่องจากทีมมี ดไวต์ พาวว์ สวมหมายเลข 7 อยู่ก่อน ทำให้ ลูกา ที่สวมหมายเลข 7 กับเรอัล มาดริด ทีมเก่าในสเปน และทีมชาติฝากให้คุณไปจดการค้าด้วยชื่อเต็มว่า “Luka Doncic 7” เอาไว้\n\nแต่หลังจากนั้น ผู้เล่นดีกรีออลล์สตาร์ 3 สมัย เริ่มโด่งดังเป็นพลุแตก และได้ก่อตั้งบริษัทของตัวเองจนได้ร่วมงานกับ แบรนด์ “จอร์แดน” ในต้นฤดูกาล 2021/2022 โดยออกโลโก้ในชื่อ LD77 ด้วยการผสมผสานตัวอักษรเป็นรูปตัว S ซึ่งมาจากคำว่า สโลวีเนีย บ้านเกิดเมืองนอน ซึ่งระหว่างนี้เจ้าตัวได้ ลองยื่นจดทะเบียนเครื่องหมายการค้าใหม่ว่า “Luka Doncic” เอาไว้ด้วยแต่ถูก สำนักสิทธิบัตร และเครื่องหมายการค้าสหรัฐอเมริกา ปฏิเสธ เนื่องจากไปซ้ำกับ “Luka Doncic 7” ที่แม่ของตัวเองไปจดไว้ แถมเมื่อไถ่ถามเพื่อสิทธิ์ในชื่อดังกล่าวคืนก็ไม่เป็นผล\n\n“ผมมีหลายสิ่งที่อยากจะทำในฐานะผู้เล่น และบุคคล คนหนึ่งที่สามารถควบคุมแบรนด์ของตัวเองเพื่อนำไปตอบแทนชุมชน” ดอนซิช เปิดเผย หลังจำเป็นต้องฟ้องร้องแม่เพื่อให้ได้สิทธิ์ในชื่อ และแบรนด์ สินค้าของตัวเองคืน",
    "จับตา “แจ็คผู้ฆ่ายักษ์” บาสเกตบอลนานาชาติ / MVP": "ตลอดระยะเวลา 50 ปีที่ผ่านมา กีฬาบาสเกตบอล ได้รับความนิยมอย่างรวดเร็ว กระทั่งกลายเป็นกีฬายอดฮิตอันดับ 2 ของโลก ด้วยเหตุนี้จึงมีผู้เล่นเปี่ยมพรสวรรค์ปรากฏตัวมากขึ้นเรื่อยๆ เพื่อเขย่าบัลลังก์ สหรัฐอเมริกา ในฐานะมหาอำนาจแห่งวงการยัดห่วง ซึ่งกวาดเหรียญทองโอลิมปิก 7 จาก 8 ครั้งล่าสุด กรณีพวกเขาสามารถขนซูเปอร์สตาร์ของ เอ็นบีเอ (NBA) เข้าร่วมทีมแบบเต็มอัตราศึกสิ้นสุดเบรกอันยาวนาน 5 ปี ศึกยูโรบาสเกต 2022 เพิ่งแข่งขันจบลงไปหมาดๆ เมื่อวันที่ 18 กันยายนที่ผ่านมา และเป็นทัวร์นาเมนต์ซึ่งส่งสัญญาณถึงแฟนๆ บาสเกตบอลทั่วโลกด้านความเป็นหนึ่งของกีฬาบาสเกตบอลยุโรป ก่อนเปิดฉากการแข่งขันระดับเมเจอร์ 2 รายการ ซึ่งรอคอยอยู่เบื้องหน้า ได้แก่ ฟีบา เวิลด์ คัพ 2023 และ โอลิมปิกฤดูร้อน 2024 ที่ประเทศฝรั่งเศสทีมบาสเกตบอลชาย สหรัฐอเมริกา ยังอยู่เหนือสุดของห่วงโซ่อาหาร แต่ช่องว่างกับทีมอื่นๆ ในระดับนานาชาติ ถูกบีบให้แคบลงเรื่อยๆ หากพิจารณาผลงานเมื่อ 3 ปีก่อน รายการ ฟีบา เวิลด์ คัพ 2019 ทีมของ เกร็กก์ โพโพวิช เลือกใช้ผู้เล่นเกรด B ก่อนพัฒนาตัวเองสู่ระดับซูเปอร์สตาร์ อาทิ โดโนแวน มิตเชลล์ และ เจย์สัน เททัม ยังจบทัวร์นาเมนต์แค่อันดับ 7 ซึ่งเป็นผลการแข่งขันอันน่าเหลือเชื่อถึงแม้ สหรัฐอเมริกา ให้ความสำคัญต่อโอลิมปิก มากกว่า ศึกชิงแชมป์โลก แต่เราพบว่ามีอยู่หลายทีมที่พร้อมขัดขวาง ทัพยัดห่วงชายอเมริกัน ซิวเหรียญทองในการแข่งขัน ที่กรุงมะนิลา ประเทศฟิลิปปินส์ และ ปารีส เกมส์ เริ่มจากผู้ท้าชิงแกร่งสุดอย่าง ฝรั่งเศส รองแชมป์ยุโรป 2022 และเหรียญเงิน โตเกียว เกมส์ 2020 ซึ่งน่าจะได้ โจเอล เอ็มบีด เซ็นเตอร์ ฟิลาเดลเฟีย เซเวนตีซิกเซอร์ส ร่วมทีมใน 2 ทัวร์นาเมนต์ถัดไปเอ็มบีด ดีกรีแชมป์ทำคะแนน ฤดูกาลปกติ 2021-22 และรองอันดับ 1 ผู้เล่นทรงคุณค่า (MVP) 2 สมัย ได้รับสถานะพลเมืองฝรั่งเศสเรียบร้อยแล้ว ติดแค่เพียงอาการบาดเจ็บนิ้วระหว่าง NBA เพลย์ออฟ ซีซันที่แล้ว ทำให้เขาไม่ได้เข้าร่วมศึกยูโรบาสเกต วันที่ 1-18 กันยายนที่ผ่านมา แถม “เลอ เบลอส์” ยังมี วิคเตอร์ เวมบานยามา ดาวรุ่งระดับตัวเต็งดราฟต์เบอร์ 1 ปี 2023 อยู่อีกคนเอ็มบีด, เวมบานยามา และ รูดี โกแบร์ต เซ็นเตอร์ป้ายแดง มินเนโซตา ทิมเบอร์วูล์ฟส เป็น 3 ประสานฟรอนท์คอร์ต ซึ่งดูเหนือกว่าขุมกำลัง “บิ๊กเมน (ผู้เล่นตัวใหญ่)” ของ สหรัฐอเมริกา อย่าง แบม อเดบาโย, เดรย์มอนด์ กรีน, จาเวล แม็คกี, จาร์เร็ตต์ อัลเลน, โรเบิร์ต วิลเลียมส์ ที่ 3 และ ไมล์ส เทอร์เนอร์ รวมถึง 2 ตำแหน่งสุดท้าย อีแวน โฟร์นิเยร์ กับ นิค บาทูม เท่ากับว่า ฝรั่งเศส ภายใต้การคุมทีมของ แว็งซ็องต์ คอลเลต์ เฮดโค้ช จะสามารถจัดไลน์อัพ 5 ตัวจริง เป็นผู้เล่น NBA ทั้งหมดขณะที่ สเปน ที่ดูเหมือนกำลังผลัดใบ หลังสิ้นยุค 2 พี่น้อง เพา กับ มาร์ค กาซอล สร้างผลงานอันน่าเหลือเชื่อ ด้วยการคว้าแชมป์ยุโรป สมัย 4 ช่วงสุดสัปดาห์ที่ผ่านมา โดยปราศจาก ริคกี รูบิโอ การ์ดจ่ายตัวเก๋า ซึ่งมีประสบการณ์ระดับ NBA มานานกว่า 10 ซีซัน และขุนพล “กระทิงดุ” ชุดแชมป์โลก 2019 ทว่าหลังจบทัวร์นาเมนต์ ยูโรบาสเกต เราได้เห็นว่า วิลลี เฮอร์นานโกเมซ ผู้เล่นทรงคุณค่า (MVP) ของทัวร์นาเมนต์ กับ ฆวนโช เฮอร์นานโกเมซ กลายเป็นคู่พี่-น้องที่มารับภาระแทน ตระกูลกาซอลทั้ง สเปน กับ ฝรั่งเศส อาจดูว่าเป็นผู้ต่อกรหน้าเดิมๆ สำหรับแฟนบาสเกตบอลที่อยากเห็นทีมหน้าใหม่ๆ ยังมี กรีซ ภายใต้การนำของ ยานนิส อันเตโตคุมโป ซูเปอร์สตาร์ มิลวอกี บัคส์ และผู้เล่นทรงคุณค่า (MVP) ระดับ NBA 2 สมัย, ขณะที่ สโลวีเนีย กลายเป็นทีมชั้นนำทีมหนึ่งของยุโรป หลัง ลูกา ดอนซิช การ์ดความหวัง ดัลลัส มาเวอริกส์ เข้ามาอาละวาดอยู่ที่สหรัฐอเมริกา คว้าแชมป์ยุโรป เมื่อปี 2017 และทะลุรอบรองชนะเลิศ โอลิมปิก 2020ก้าวออกจากฝั่งยุโรป อย่ามองข้ามประเทศบ้านใกล้เรือนเคียงอย่าง แคนาดา ซึ่งไม่ได้เก่งแค่ ฮ็อคกี้น้ำแข็ง อีกต่อไป แม้กระทั่ง ฟุตบอลโลก พวกเขายังกลับมาเข้าร่วมเป็นครั้งแรก นับตั้งแต่ปี 1986 ที่ประเทศเม็กซิโก สำหรับบาสเกตบอล สตาร์ของ NBA รวม 21 คน เป็นผู้เล่นซึ่งเกิดที่ประเทศแคนาดา และมี นิค เนิร์ส เฮดโค้ช โตรอนโต แร็พเตอร์ส ชุดแชมป์ NBA คุมทีมหาก แคนาดา สามารถจัดขุมกำลังแบบฟูลทีม ตลอด 2 ทัวร์นาเมนต์ข้างหน้า พวกเขาจะมีตัวดังๆ อาทิ จามาล เมอร์เรย์, เช กิลเจียส-อเล็กซานเดอร์, แอนดรูว์ วิกกินส์ และ อาร์เจ บาร์เร็ตต์ ก็น่าจะเป็นทีมหนึ่งที่น่าจับตา โดย เมอร์เรย์ การ์ด เดนเวอร์ นักเก็ตส์ เป็นตัวสกอร์หลักของทีม ส่วน กิลเจียส-อเล็กซานเดอร์, วิกกินส์ และ บาร์เร็ตต์ เป็นตัวสนับสนุนชั้นดีตามรายชื่อทีมที่เอ่ยมา เราอาจไม่ได้เห็น สหรัฐอเมริกา ถล่มคู่แข่งกระจุยกระจายเหมือนยุค “ดรีม ทีม 92” ซึ่งต้องบอกว่า ตัวผู้เล่นห่างกันราวฟ้ากับก้นเหว เว้นแต่จะเจอทีมที่ห่างชั้นกันเกินไป สาเหตุที่ชาติอื่นที่มองภาพแบบคร่าวๆ แล้วดูใกล้เคียง สหรัฐอเมริกา มากขึ้น ส่วนหนึ่งย่อมเกิดจากการหลั่งไหลเข้าสู่ NBA ของผู้เล่นต่างชาติ และการขยายตลาดของลีกสู่ต่างแดนนั่นเอง",
    "เผย แมนซิตี้ ส่งนักกายภาพตามดูแล “ฮาแลนด์” ถึงแคมป์ทีมชาตินอร์เวย์": "มีรายงานว่า เป๊ป กวาร์ดิโอล่า กุนซือของ แมนซิตี้ ได้ส่งนักกายภาพบำบัด ตามดูแล เออร์ลิ่ง ฮาแลนด์ ดาวยิงตัวเก่งของทีม ในช่วงที่เล่นให้กับทีมชาตินอร์เวย์\n\nอย่างที่ทราบกันว่าในฤดูกาลนี้ แมนซิตี้ กำลังทำผลงานได้ดีอย่างต่อเนื่อง ส่วนหนึ่งเป็นเพราะฟอร์มของ ฮาแลนด์ ที่นับวันยื่งดีขึ้น หลังกองวหน้าวัย 22 ปีตะบันไปแล้ว 14 ประตูจากการลงสนาม 10 เกมรวมทุกรายการ พร้อมคว้าตำแหน่งนักเตะยอดเยี่ยมประจำเดือนสิงหาคมของพรีเมียร์ลีก\n\nอย่างไรก็ตามในช่วงพักเบรคทีมชาติ ฮาแลนด์มีคิวต้องกลับมารับใช้ทีมชาตินอร์เวย์ในศึก ยูฟ่า เนชั่นส์ลีก ล่าสุดมีรายงานว่า กวาร์ดิโอล่า ได้ตัดสินใจส่งตัว มาริโอ ปาฟุนดี นักกายภาพบำบัดของสโมสร เข้าไปดูแลในแคมป์ทีมชาติ เพื่อให้มั่นใจว่านักเตะรายนี้จะยังมีสภาพร่างกายที่สมบูรณ์ หลังการรับใช้บ้านเกิด\n\nส่วนทางด้าน สตาเล โซลบัคเคน กุนซือทีมชาตินอร์เวย์ เปิดเผยว่า ทีมมีนักกายภาพบำบัดแค่ 2 คนซึ่งไม่เพียงพอ นั่นหมายความว่า ปาฟุนดี จะเข้ามาเป็นนักกายภาพคนที่ 3 ให้กับทีมชาตินอร์เวย์ และเจ้าตัวก็ต้องดูแลนักเตะคนอื่นๆด้วย ไม่เฉพาะเพียงแค่ฮาแลนด์คนเดียว\n\nทีมชาตินอร์เวย์ มีคิวต้องลงสนามพบกับ สโลวีเนีย และ เซอร์เบีย ในศึกยูฟ่า เนชั่นส์ ลีก ในวันที่ 24 และ 27 กันยายน ตามลำดับ",
    "โหม แมนยู รื้อแผนล่า “โอบลัค” เฝ้าเสาแทน เด เกอา": "มีรายงานออกมาว่า แมนยู เตรียมเดินหน้าคว้าตัว แยน โอบลัค ผู้รักษาประตูตัวเก่งของ แอตเลติโก มาดริด เพื่อเข้ามาเฝ้าเสาแทนที่ของ ดาบิด เด เกอา\n\nในปัจจุบัน เด เกอา ถือว่าเป็นนักเตะของแมนยูที่มีฟอร์มการเล่นคงเส้นคงวามากที่สุด แต่หนึ่งสิ่งที่แฟนบอลกกำลังเป็นกังวลอยู่ในตอนนี้ก็คือสัญญาฉบับเดิมของเขาจะสิ้นสุดลงในปี 2024 ทว่าเจ้าตัวถูกตั้งคำถามถึงความเหมาะสมกับสไตล์การทำทีมของ เอริค เทน ฮาก ที่ต้องการึข้นเกมจากแดนหลัง\n\nนอกเหนืกจากนี้เมื่อมองในไปตัวเลือกรองอย่าง ดีน เฮนเดอร์สัน เองก็ถูกคาดหมายว่าจะย้ายออกจากทีมใจช่วงซัมเมอร์ปีหน้า ทำให้พวกเขาจำเป็นต้องหาผู้รักษาประตูมือดีเข้ามาทดแทน ล่าสุด Jeunes Footeux ได้รายงานว่า แมนยูมองว่า โอบลัค คือตัวเลือกในอุดมคติ และพวกเขาก็พร้อมเดินหน้าคว้าตัวมือกาวชาวสโลวีเนียในตลาดหน้าร้อนปีหน้า\n\nในรายงานระบุว่า ทัพปีศาจแดงพร้อมเพิ่มค่าเหนื่อยให้กับโอบลัคเพิ่มขึ้นจากเดิมที่ได้รับจากแอตเลติโก มาดริดอยู่ที่ปีละ 8 ล้านยูโร เป็น 16 ล้านยูโรต่อปี เพื่อมัดใจให้เจ้าตัวย้ายมาอยู่ร่วมชายคาโอลด์ แทรฟฟอร์ด\n\nและอีกหนึ่งปัจจัยนั่นก็คือ โอบลัคกำลังจะหมดสัญญากับทัพตราหมีในช่วงซัมเมอร์ปีหน้า แต่เชื่อกันว่าเจ้าตัวจะต่อสัญญากับทีมไปจนถึงปี 2025",
    "ลูกา ดอนซิช ซุปเปอร์สตาร์จาก NBA เปิดตัว MetaHuman เทคโนโลยีของ Epic Games": "",
    "วอลเลย์บอลหญิงไทย กับผลงานชิงแชมป์โลก ปีนี้เชียร์ให้สุดเพื่อตั๋วโอลิมปิก": "วอลเลย์บอลวันนี้ และอีกไม่นาน ก็จะถึงคิวทีมหญิงที่จะมาชิงแชมป์โลกกันต่อ ซึ่งการแข่งขันจะมีขึ้นระหว่างวันที่ 23 ก.ย.-15 ต.ค. 2565 ที่ประเทศเนเธอร์แลนด์โดยมีโปแลนด์ ร่วมเป็นเจ้าภาพ โดยนักตบลูกยางสาวไทยจะออกเดินทางในวันที่ 19 กันยายน 2565 ที่กำลังจะถึงนี้\n\n\n\nวอลเลย์บอลหญิงชิงแชมป์โลก จัดขึ้นทุกๆ 4 ปี โดยมี 24 ทีมเข้าร่วมชิงชัย โดยแชมป์เก่าครั้งล่าสุดเมื่อปี 2018 คือ เซอร์เบียร์ ซึ่งงานนี้จัดว่าเป็นศึกใหญ่และสำคัญเพราะนอกจากจะมีผลต่ออันดับโลกแล้ว ยังมีผลต่อการคว้าตั๋วไปโอลิมปิก 2024 ที่ปารีส ฝรั่งเศสอีกด้วย\n\nวอลเลย์บอลสาวไทย ในปีนี้ทีมชาติไทยอยู่ในกลุ่ม B ร่วมสายกับเจ้าภาพโปแลนด์, ตุรกี (ตุรเคีย), โดมินิกัน, เกาหลีใต้ และโครเอเชีย และนี่คือผลงานที่ทัพนักตบลูกยางสาวไทยทำผลงานไว้จากการเข้าร่วมการแข่งขัน 5 ครั้งที่ผ่านมา\n\n\n\nอย่างไรก็ตามสำหรับผลงานสาวไทยบนเวทีระดับโลก นั้นถือว่าพวกเธอทำผลงานได้อย่างยอดเยี่ยม โดยมีสถิติดังต่อไปนี้\n\n1998 จัดที่ญี่ปุ่น จบอันดับ 15 จาก 16 ทีม\n\n2022 จัดที่เยอรมนี จบอันดับ 20 จาก 24 ทีม\n\n\n\n2010 จัดที่ญี่ปุ่น จบอันดับ 13 จาก 24 ทีม\n\n2014 จัดที่อิตาลี จบอันดับ 17 จาก 24 ทีม\n\n2018 จัดที่ญี่ปุ่น จบอันดับ 13 จาก 24 ทีม\n\nทั้งนี้แฟนๆ วอลเลย์บอลต่างส่งใจเชียร์อย่างมากว่า คราวนี้แข่งที่ ประเทศเนเธอร์แลนด์โดยมี โปแลนด์ ร่วมเป็นเจ้าภาพ นั้นสาวไทยจะสามารถคว้าอันดับเป็นเลขตัวเดียวเพื่อประกาศความยิ่งใหญ่ของวงการ วอลเลย์บอลไทย\n\n\n\nภาพจาก simo_gian9\n\nติดตามข้อมูลข่าวสารเพิ่มเติมได้ที่ Thainewsonline",
    "เรียนฟรี และหนี้ กยศ. จากการสำรวจข้อมูลทั่วโลก ยังไม่มีทางออกที่สมบูรณ์แบบ": "เรียนฟรี และหนี้ กยศ. จากการสำรวจข้อมูลทั่วโลก ยังไม่มีทางออกที่สมบูรณ์แบบ",
    "พันแสง (29/8/65)": "หนังสือพิมพ์สยามรัฐ ยืนหยัดฟันฝ่า ทุกอุปสรรค ทุ่มเท ทำงานเพื่อรับใช้สังคม นำเสนอความจริง ผลงานก้าวสู่ปีที่ 73 เป็นเครื่องพิสูจน์ …*…\n\n“กระบวนการยุติธรรม” กำลังเดินหน้าสะสางคดีความไปอย่างเข้มข้น โดยเฉพาะเงื่อนปมที่เกี่ยวข้องกับ “ผู้ดำรงตำแหน่งทางการเมือง” ที่ล้วนแล้วแต่จ่อคิว รอลุ้น “คำพิพากษา” กันด้วยใจระทึก ! ล่าสุดเมื่อวันที่ 26 ส.ค.65 ศาลฎีกา มีคำสั่งให้รับคำร้องคดีที่คณะกรรมการป้องกันและปราบปรามการทุจริตแห่งชาติ (ป.ป.ช.) ยื่นร้อง “กนกวรรณ วิลาวัลย์” รมช. ศึกษาธิการ ว่าฝ่าฝืนหรือไม่ปฏิบัติตามมาตรฐานทางจริยธรรมอย่างร้ายแรง จากกรณีรุกที่ป่าเขาใหญ่ พร้อมทั้งมีคำสั่งให้ “หยุดปฏิบัติหน้าที่” พร้อมนัดพิจารณาคดีครั้งแรกในวันที่ 5 ต.ค.นี้ …*…\n\nทางด้าน “นิพนธ์ บุญญามณี” รมช.มหาดไทย ที่ศาลรัฐธรรมนูญ นัดฟังคำวินิจฉัยว่าความเป็น “รัฐมนตรี” จะสิ้นสุดลงหรือไม่ จากกรณีเคยถูกสั่งให้พ้นจากตำแหน่งนายกองค์การบริหารส่วนจังหวัดสงขลาตามคำสั่งกระทรวงมหาดไทย โดยศาลรัฐธรรมนูญนัด วันพุธที่ 14 ก.ย. 2565 เวลา 15.00 น.ทั้งนี้ “นิพนธ์” เองยืนยันมาโดยตลอดว่าตนเองทำเพื่อรักษาผลประโยชน์ของส่วนรวม …*…\n\nภายหลังจากที่ “ศาลรัฐธรรมนูญ” มีมติรับคำร้องปม “นายกฯ 8 ปี” พร้อมทั้งมีมติสั่งให้ “พล.อ.ประยุทธ์ จันทร์โอชา” หยุดปฏิบัติหน้าที่นายกรัฐมนตรี จนกว่าจะมีคำวินิจฉัยออกมา โดยคาดว่าจะใช้เวลาราว 1 เดือน จึงทำให้วันนี้ “บิ๊กตู่” ยังมีสถานะ “รมว.กลาโหม” หรือ “สนามไชย 1” ที่ยังปฏิบัติภารกิจกันต่อไป จากนี้ “ตึกไทยคู่ฟ้า” ที่ทำเนียบรัฐบาล อาจจะดูเงียบเหงากันไปบ้าง เนื่องจาก “บิ๊กป้อม” พล.อ.ประวิตร วงษ์สุวรรณ รองนายกฯ ในฐานะ “รักษาการนายกฯ” เองก็มักจะใช้ห้องทำงานที่ตึกบัญชาการเป็นหลัก …*…\n\nขณะที่ตัว “บิ๊กตู่” พล.อ.ประยุทธ์ เองจะไปปักหลักนั่งทำงานที่กระทรวงกลาโหม ในตำแหน่ง “รมว.กลาโหม\" จนกว่าศาลรัฐธรรมนูญ จะมีคำวินิจฉัยการดำรงตำแหน่ง 8 ปีของนายกฯออกมา แต่ก็ใช่ว่าบรรยากาศที่กระทรวงกลาโหมจะคึกคัก เพราะ “บิ๊กตู่” เลือกที่จะใช้รถยนต์ส่วนตัว เดินทางเข้ากระทรวงกลาโหมแบบเงียบเชียบ พร้อมกำชับว่าไม่ต้องมีการตั้งแถวรอรับ ไปจนถึงการงดให้สัมภาษณ์ผู้สื่อข่าว …*…\n\nจะเป็นด้วยเพื่อต้องการ “ลด” ทุกแรงปะทะ หรือเก็บตัว เพื่อเตรียม “เดินทัพต่อ” หากที่สุดแล้ว “คำวินิจฉัย” ชี้ออกมาในทางที่ “เป็นคุณ” นั่นหมายความว่า ทั้ง “บิ๊กตู่” และครม. ตลอดจน “แนวร่วม” ทางการเมือง จะเป็นฝ่ายได้ “เปิดเกมบุก” ทันที แค่เวลานี้ ใช้วิธีอยู่แบบเงียบๆ ก็อาจทำให้ “ฝ่ายตรงข้าม” เดาทางได้ลำบาก …*…\n\nในวาระครบรอบ 100 ปี สถานเสาวภา สภากาชาดไทย ร่วมกับ คลัสเตอร์วิจัยอายุรศาสตร์เขตร้อน จุฬาลงกรณ์มหาวิทยาลัย ชวนเภสัชกร พยาบาล และบุคลากรทางการแพทย์ เข้าร่วมประชุมวิชาการระดับชาติโรคพิษสุนัขบ้า ประจำปี พ.ศ. 2565 ครั้งที่ 11 เรื่อง “An Odyssey to Human Rabies Zero Death” เพื่อเป็นการเผยแพร่ความรู้เกี่ยวกับการป้องกันและดูแลผู้สัมผัสโรคพิษสุนัขบ้า โดยผู้เข้าร่วมประชุมสามารถเข้าฟังการบรรยาย ที่ห้องประชุม โรงแรมแมนดาริน (Onsite) หรือ ผ่านการถ่ายทอดสัญญาณ (Virtual Online Meeting) ในวันที่ 22-23 ก.ย. โดยผู้เข้าร่วมประชุมสามารถชมการถ่ายทอดย้อนหลังได้นาน 1 เดือน พร้อมรับประกาศนียบัตรและคะแนน CME/CPE ตามเกณฑ์ที่กำหนด สอบถามได้ที่ 0--252-8255...*...\n\nข่าวสังคมทั่วไป ประจำวันจันทร์ที่ 29 ส.ค. เวลา 08.30 น. นพ.ไพโรจน์ สุรัตนวนิช รองอธิบดีกรมการแพทย์ เป็นประธานเปิดการประชุมเชิงปฏิบัติการและเสวนาวิชาการ “การเตรียมความพร้อมรองรับสังคมสูงวัยอย่างบูรณาการในสังคมไทย” จัดโดย กรมการแพทย์ กระทรวงสาธารณสุข ที่ห้องพระพรหม โรงแรมอัศวิน แกรนด์ คอนเวนชั่น ...*...\n\n09.00 น. สำนักงานคณะกรรมการสุขภาพแห่งชาติ จัดการประชุมสนทนากลุ่ม (Focus Group) เพื่อรับฟังความคิดเห็นต่อการจัดทำ (ร่าง) ข้อเสนอเชิงนโยบายสาธารณะ เรื่องการขับเคลื่อนแพลตฟอร์มเชื่อมโยงและบูรณาการข้อมูลสถิติการออกกำลังกาย และการเล่นกีฬาของประชาชน ภายใต้แนวคิดโมเดลเศรษฐกิจใหม่ ที่ห้องมาร์ส โรงแรมมิราเคิล แกรนด์ คอนเวนชั่น ...*...\n\n18.30 น. อินทิรา ธนวิสุทธิ์ และ พัฒพงษ์-ปรียามล ธนวิสุทธิ์ ผู้บริหารไฮโซปาร์ตี้ จัดงาน ครบรอบ 19 ปี ไฮโซปาร์ตี้ พร้อมจัดประมูลกระเป๋าจูดิธ ลีเบอร์ เพื่อนำรายได้ร่วมสมทบทุนให้สำนักงานข้าหลวงใหญ่ผู้ลี้ภัยแห่งสหประชาชาติ ที่ห้องบอลรูม ชั้น 8 โรงแรม โซ แบงคอก\n\nทิ้งกระจาด...ชัชชาติ สิทธิพันธุ์ ผู้ว่าฯ กทม. เป็นประธานในพิธีปล่อยคาราวานเครื่องอุปโภคบริโภคแจกจ่ายชุดข้าวสารพร้อมเครื่องอุปโภคบริโภค ในประเพณีทิ้งกระจาด ประจำปี 2565ให้กับประชาชนใน กทม. โดยมี วิเชียร เตชะไพบูลย์ วิรุฬ เตชะไพบูลย์ คณะกรรมการ ผู้ช่วยกรรมการมูลนิธิฯ ผู้แทนจากหน่วยงานภาครัฐ อาสาสมัครกิตติมศักดิ์ อาสาสมัครศิลปิน และ อาสาสมัครกู้ภัยมูลนิธิป่อเต็กตึ๊ง ให้การต้อนรับและร่วมในพิธี ที่มูลนิธิป่อเต็กตึ๊ง พลับพลาไชย\n\nแถลงข่าว...คุณหญิงปัทมา ลีสวัสดิ์ตระกูล ปธ.กก.วงดุริยางค์ฟีลฮาร์โมนิกแห่งประเทศไทย ร่วมแถลงข่าวการเดินทางของดุริยางค์ฟีลฮาร์โมนิกแห่งประเทศไทย หรือ Thailand Phi เพื่อร่วมแสดงในงานเทศกาลดนตรีลูบลิยานาครั้งที่ 70 ประเทศสโลวีเนีย ครั้งแรกของวงดนตรีคลาสิกไทย ที่ได้รับเชิญ พร้อมทัวร์คอนเสิร์ตในยุโรป โดยมี ดร.ณรงค์ ปรางค์เจริญ ศิลปินศิลปาธร คณบดีวิทยาลัยดุริยางคศิลป์ มหาวิทยาลัยมหิดล ร่วมงาน ที่โรงแรมอโนมาแกรนด์ กรุงเทพฯ\n\nพัฒนาระบบ…ดร.วรพนธ์ คงสิวะพิสิฐ ปธ.กก.ร้านสหกรณ์กรุงเทพ รศ.ดร.ธงชัย สุวรรณสิชณน์ และ ผศ.ดร.สุนันฑา สดสี จัดงานสัมมนา โครงการพัฒนาระบบบริหารจัดการร้านสหกรณ์กรุงเทพ The Development of a Bangkok Cooperative Store Management System พัฒนาระบบสหกรณ์กรุงเทพทันสมัยเข้าถึงผู้ซื้อให้มากขึ้น โดยมี ดร.พีระพันธ์ เหมะรัต ประธานที่ปรึกษาร้านสหกรณ์กรุงเทพ ร่วมงาน ที่ ร้านสหกรณ์กรุงเทพ ปิ่นเกล้า\n\nบทเพลงชูใจSeason 1...วีระพงษ์ กังวานนวกุล ผอ.ฝ่ายวิจัยและขับเคลื่อนสังคม เป็นตัวแทน ดร.ธนกร ศรีสุขใส ผจก.กองทุนพัฒนาสื่อปลอดภัยและสร้างสรรค์ แถลงข่าวเปิดตัวโครงการ “บทเพลงชูใจ Season 1” บทเพลงเพื่อครอบครัวให้คนในสังคมเห็นถึงคุณค่าของความสัมพันธ์ในครอบครัว เพื่อลดความขัดแย้ง โดยมี 8 ศิลปินชื่อดัง ร่วมถ่ายทอดเรื่องราวความรัก ผ่านเสียงร้องและดนตรี ที่ โรงแรม เดอะ สุโกศล\n\nงานนิทรรศการ...ชิเงกิ โคบายาชิ ผอ.สำนักข่าวสารญี่ปุ่น/ที่ปรึกษาสถานเอกอัครราชทูตญี่ปุ่นประจำประเทศไทย เป็นประธานเปิดงานนิทรรศการศิลปะเด็กนานาชาติครั้งที่ 52 รวบรวมผลงานภาพวาดของเยาวชนไทยที่ได้รับรางวัลจากโครงการประกวดศิลปะนานาชาติ ครั้งที่ 52 ที่ประเทศญี่ปุ่น พร้อมมอบรางวัลแก่เยาวชนไทยที่ชนะการประกวด จัดโดย เออิชิ ฮัทซุมิ ผู้บริหาร เพนเทล (ประเทศไทย) โดยมี ชินโกะ มิชิมะนตรนภัส ธนสารธาดา ปิยะวัฒน์ จตุรงควาณิช นาตยา ศันสนรัตน์ และ ธนภพ ลีรัตนขจร ร่วมงาน ที่เกทเวย์ เอกมัย\n\nอำนวยความสะดวก...ธนาคม จงจิระ สุธี ทองแย้ม และ รุจิเรศ นีรปัทมะ เปิดศูนย์บริการภาครัฐจังหวัดจันทบุรี อำนวยความสะดวกแก่พี่น้องประชาชนชาวจันทบุรี และจังหวัดใกล้เคียงในการติดต่อและขอรับบริการจากหน่วยงานภาครัฐแบบครบวงจร โดยมี ศรัณยวัชร พูลสวัสดิ์ ดวงสมร เจริญบัณฑิตชัย และ ขวัญชัย บุญอารีย์ ร่วมงาน ที่เซ็นทรัล จันทบุรี เมื่อวันก่อน\n\nแฮปปี้เบิร์ธเดย์...นันทวัน แสงธรรมกิจกุล จัดเลี้ยงฉลองวันคล้ายวันเกิดให้กับ ดาว เสถียรถิระกุล โดยมี พวงพร โกลาวัลย อาภัสรา เตชะรัตนไชย พวงเพชร เค้าทอง สุจิตราภรณ์ ศิริวรรณพร อาณัฐวัณณ์ นนทวานิช และ สุภาวดี ศิริรัตนพล ร่วมงาน ท่ามกลางบรรยากาศสนุกสนานเป็นกนัเอง ที่โรงแรมแมนดาริน โอเรียนเต็ล กรุงเทพฯ เมื่อวันก่อน\n\nรับมอบใบประกาศนียบัตร...ประสิทธิ์ บุญดวงประเสริฐ ประธานคณะผู้บริหาร CPF รับมอบใบประกาศนียบัตร \"ESG100 Company\" ประจำปี 2565 จาก ดร.พิพัฒน์ ยอดพฤติการ ประธานสถาบันไทยพัฒน์ โดยมี นสพ.สุจินต์ ธรรมศาสตร์ ประธานผู้บริหารฝ่ายปฏิบัติการ ธุรกิจสัตว์น้ำ และ พิมลรัตน์ รีพัฒนาวิจิตรกุล ประธานผู้บริหาร ทรัพยากรบุคคล ร่วมด้วย ที่อาคารซีพี ทาวเวอร์ สีลม เมื่อวันก่อน\n\nสนับสนุน...วาโก้ และ CW-X นำโดย อินทิรา นาคสกุล พรทิพย์ มงคลเจริญโชค และ พรทิพย์ เดชากิจไพศาล มอบชุดกีฬา CW-X จำนวน 72 ชุด โดยมี สุมาลี สุขขา ผู้ฝึกสอนยิมนาสติกทีมชาติไทย เป็นผู้แทนรับมอบชุดกีฬา CW-X ทางวาโก้เล็งเห็นและให้ความสำคัญในการสนับสนุนความสำเร็จให้แก่นักกีฬายิมนาสติกทีมชาติไทย ในการฝึกซ้อมพัฒนาศักยภาพและสร้างชื่อเสียงให้กับประเทศไทย เพื่อเตรียมเข้าร่วมแข่งขันรายการระดับนานาชาติต่อไป ที่สมาคมกีฬายิมนาสติกแห่งประเทศไทย\n\nคอลเลคชั่นพิเศษ...ธิติ รัตตมณี ประธานเจ้าหน้าที่สายงานพัฒนาธุรกิจ ดู เดย์ ดรีม ร่วมกับ แลปเคง หว่อง ผอ.ฝ่ายพัฒนาธุรกิจ เอเซียแปซิฟิค สไมลีย์ จัดแถลงข่าวเปิดตัวสินค้าใหม่คอลเลคชั่นพิเศษแห่งปี LESASHA X SMILEY LIMITED EDITION ภายใต้แนวคิด LET’S SMILE WITH YOUR HAIRSTYLES โดยมี ไบร์ท นรภัทร วิไลพันธ์ และ นพจิรา ฤกษ์ขจรนามกุล ร่วมงาน ที่ลานกิจกรรม เซ็นทรัลเวิลด์ เมื่อวันก่อน",
    "วิเคราะห์ แมนยูฯ บุกดวล เลสเตอร์ ซิตี้ ศึกพรีเมียร์ลีก-คาด 11 ตัวจริง-ทำนายผลแข่ง": "ความเคลื่อนไหวก่อนการแข่งขันฟุตบอลพรีเมียร์ลีก อังกฤษ ฤดูกาล 2022-23 ประจำวันพฤหัสบดีที่ 1 ก.ย. 65 คู่ที่น่าสนใจ “ปิศาจแดง” แมนเชสเตอร์ ยูไนเต็ด อันดับ 12 ของตาราง จะบุกไปเยือน จิ้งจอกสยาม เลสเตอร์ ซิตี้ อันดับ 20 บ๊วยของตาราง ที่สนามคิง เพาเวอร์ สเตเดียม เริ่มแข่ง 02.00 น. ตามเวลาประเทศไทย\n\nเกมนี้ เบรนแดน ร็อดเจอร์ส กุนซือเลสเตอร์ ซิตี้ ทีมเจ้าถิ่น ขุมกำลังถือว่าไม่มีปัญหามาก แผงมิดฟิลด์นำมาโดย ยูริ ติเลอมองส์, วิลเฟร็ด เอ็นดิดี ส่วน เจมส์ แมดดิสัน น่าจะลงได้ แม้จะต้องรอเช็กความฟิตเพื่อความชัวร์ ส่วนแนวรุกมี เจมี วาร์ดี เป็นทีเด็ด\n\nขณะที่ เอริก เทน ฮาก กุนซือแมนเชสเตอร์ ยูไนเต็ด ขุมกำลังเริ่มลงตัวแล้ว คาดว่านัดนี้ คาเซมิโร กองกลางตัวใหม่ที่ลงมาเป็นตัวสำรองในนัดที่แล้วจะได้รับโอกาสลงเป็นตัวจริงแทน สกอตต์ แม็คโทมิเนย์ ผนึกกำลังกับ คริสเตียน อีริคเซน และ บรูโน เฟอร์นันเดส ส่วนแดนหน้ามี จาดอน ซานโช, มาร์คัส แรชฟอร์ด และ แอนโธนีย์ อีแลงกา ลงล่าตาข่าย ส่วน คริสเตียโน โรนัลโด น่าจะนั่งสำรองตามเดิม\n\nวิเคราะห์: เกมนี้ไม่ใช่งานง่ายสำหรับ ปิศาจแดง แน่นอน เพราะ เลสเตอร์ ซิตี้ เพิ่งมีแค่ 1 คะแนน จากการลงเล่น 4 นัด และกำลังต้องการคว้าชัยชนะนัดแรกเพื่อเรียกความมั่นใจ อย่างไรก็ตาม ปิศาจแดง ก็กำลังอยู่ในช่วงที่ฟอร์มที่ดีขึ้นเรื่อยๆ จึงน่าจะเป็นเกมที่สนุก เปิดเกมแลกกันเมามันอย่างแน่นอน เลสเตอร์ มีจุดเด่นที่เกมโต้กลับเร็ว ส่วน ปิศาจแดง เน้นขึ้นเกมริมเส้นแล้วครอสเข้ากลางเพื่อลุ้นทำประตู ดังนั้นต้องมารอดูกันว่าแท็กติกของใครจะประสบความสำเร็จ แต่ด้วยคุณภาพโดยรวมในตอนนี้ ปิศาจแดง ดูเหนือกว่านิดๆ น่าจะเบียดชนะไปได้หวุดหวิด\n\nทำนายผล: แมนเชสเตอร์ ยูไนเต็ด บุกชนะ เลสเตอร์ ซิตี้ 2-1\n\nคาด 11 ตัวจริงของทั้ง 2 ทีม",
    "อดีตอูเครน (1)": "",
    "เผยลิปสติกแท่งโปรดของ ‘ควีนเอลิซาเบธที่ 2’ เบื้องหลังพระสิริโฉมสุดคลาสสิก": "สมเด็จพระราชินีนาถเอลิซาเบธที่ 2 (Queen Elizabeth II) โปรดลิปสติกเฉดสีคลาสสิก อ้างอิงจากผู้ใกล้ชิดกับราชวงศ์ หนึ่งในลิปสติกแท่งโปรดตลอดกาลของกษัตรีผู้ทรงสิริโฉมงดงามเสมอคือ Elizabeth Arden ที่เคยมีช่างภาพเก็บรูปพระองค์ขณะทรงหยิบขึ้นมาทาไว้ได้ วันนี้ HELLO! เลยจะขออาสาพาทุกคนมาเปิดกรุ ลิปสติกแท่งโปรดของ ควีนเอลิซาเบธที่ 2 กันว่าจะมีแบรนด์ไหน เฉดสีอะไรบ้าง ที่อยู่เบื้องหลังลุคสวยอมตะตลอด 70 ปีที่ผ่านมา\n\nElizabeth Arden แบรนด์ความงามระดับไฮเอนด์สัญชาติอเมริกันที่ก่อตั้งโดย เอลิซาเบธ อาร์เดน นักธุรกิจหญิงชาวแคนาดาที่เดินทางมาเปิดร้านสาขาแรกบนถนน Fifth Avenue มหานครนิวยอร์ก และแม้ความสัมพันธ์ระหว่างเธอกับสมเด็จพระราชินีนาถเอลิซาเบธที่ 2 จะไม่ได้เปิดเผยสู่สาธารณชน แต่แบรนด์ Elizabeth Arden ก็ได้รับ ตรารับรองพระราชทาน (Royal Warrant) ต่อเนื่องหลายปี\n\nเมื่อไม่นานมานี้ ทางแบรนด์ยังได้เปิดเผยกับสื่อ The Telegraph อีกว่า “เราทำงานใกล้ชิดกับ แองเจลา เคลลี (ช่างตัดเย็บฉลองพระองค์ในสมเด็จพระราชินีนาถเอลิซาเบธที่ 2) และทีมของเธอ เพื่อให้มั่นใจว่าไม่ว่าสมเด็จพระราชินีนาถจะมีรับสั่งขออะไร หรือทรงอยากลองอะไรใหม่ๆ เราจะสามารถรับใช้พระองค์ได้ดีที่สุด”\n\nนอกเหนือจากแบรนด์ความงามลักซ์ชัวรี่สัญชาติอเมริกันนี้แล้ว ควีนเอลิซาเบธที่ 2 ยังทรงเคยมีรับสั่งขอให้ Clarins ผลิตลิปสติกส่วนพระองค์ เป็นเฉดสีที่แมตช์กับฉลองพระองค์ในวันพระราชพิธีบรมราชาภิเษกโดยเฉพาะ ซึ่งหลังจากที่พระองค์ทรงขึ้นครองราชย์แล้ว เรามีโอกาสได้เห็นพระองค์ทรงพระสิริโฉมงดงามในลิปสติกเฉดสีต่างๆ ตั้งแต่ชมพูกลีบกุหลาบ จนถึงสีแดงคลาสสิก จะมีลุคไหนที่อยู่ในดวงใจของ HELLO! เลื่อนลงไปชมกันได้เลย\n\n1/15\n\nแซลลี่ เบเดลล์ สมิธ นักเขียนหนังสือเรื่อง Elizabeth the Queen: The Woman Behind The Throne ได้เผยว่าหนึ่งในไอเท็มชิ้นสำคัญที่สมเด็จพระราชินีนาถเอลิซาเบธที่ 2 มักทรงพกติดพระกระเป๋าอยู่เสมอคือ ลิปสติก และกระจกขนาดพกพา\n\n“หลังจากจบมื้อเที่ยงหรือดินเนอร์ แม้แต่งานเลี้ยง Long Table ที่บนโต๊ะเรียงรายด้วยช้อนส้อมเงินและจานกระเบื้องพอร์ซเลน สมเด็จพระราชินีนาถเอลิซาเบธที่ 2 จะทรงมีอุปนิสัยอย่างหนึ่งที่มักทรงทำเสมอ คือการเปิดพระกระเป๋า หยิบกระจกขนาดพกพาออกมา และเติมลิปสติก”\n\nซึ่งดูเหมือนข้อความดังกล่าวจะเป็นจริง เพราะหลายครั้งหลายคราที่บรรดาช่างภาพสามารถถ่ายรูประหว่าง ควีนเอลิซาเบธที่ 2 ทรงกำลังทาลิปสติกอยู่ รวมถึงเมื่อครั้งที่พระองค์เสด็จพระราชดำเนินไปทอดพระเนตรการแข่งขัน Highland Game ในปี 2011 โดยครั้งนั้นลิปสติกที่พระองค์ทรงเลือกหยิบมาทาเป็นเฉดสีชมพูสดใส ตัดกับพระมาลาสีฟ้าเทอร์ควอยซ์ได้อย่างลงตัว\n\n2/15\n\nในงานการแข่งขัน Commonwealth Games ปี 2014 สมเด็จพระราชินีนาถเอลิซาเบธที่ 2 ทรงถูกบันทึกภาพขณะกำลังทาลิปสติกอีกครั้ง ซึ่งครั้งนี้ HELLO! เดาว่าเป็นลิปสติกจากแบรนด์ Elizabeth Arden เฉดสี Pink Punch อย่างแน่นอน\n\n3/15\n\nเราชอบพระรูปนี้ของสมเด็จพระราชินีนาถเอลิซาเบธที่ 2 ขณะเสด็จพระราชดำเนินเยือนประเทศสโลวีเนียเมื่อปี 2008 เป็นอย่างมาก เพราะพระองค์ทรงแมตช์สีลิปสติกกับสร้อยพระศอและพระกุณฑลทับทิมออกมาได้อย่างงดงาม แม้ว่าปกติพระองค์จะทรงใช้ลิปสติกเฉดสีชมพู แต่นานๆ ครั้งได้เห็นการเปลี่ยนลุคมาใช้สีแดงคลาสสิกแบบนี้ก็ทรงพระสิริโฉมไม่แพ้กัน\n\n4/15\n\nลิปสติกแท่งโปรดของ ควีนเอลิซาเบธที่ 2\n\nณ งาน Royal Windsor Horse Show เมื่อปี 2011 สมเด็จพระราชินีนาถเอลิซาเบธที่ 2 ทรงคอมพลีตลุคเอ้าท์ดอร์ด้วยลิปสติกเฉดสีชมพูกลีบกุหลาบ ซึ่งเราคาดเดาว่าอาจจะเป็น Elizabeth Arden สีคลาสสิกอย่าง Rose Petal\n\n5/15\n\nสมเด็จพระราชินีนาถเอลิซาเบธที่ 2 ฉายแววพระสิริโฉมงดงามตั้งแต่ยังทรงพระเยาว์ หนึ่งในหลักฐานที่เด่นชัดคือพระรูปเมื่อครั้งที่ทรงเสด็จฯ เยือนประเทศนิวซีแลนด์ ปี 1977 ซึ่งในยุคนั้นดูเหมือนว่าพระองค์จะโปรดลิปสติกโทนสีอ่อนออกนู้ด\n\n6/15\n\nหนึ่งในเฉดสีลิปสติกที่จัดจ้านที่สุดที่ราชินีแห่งสหราชอาณาจักรทรงเคยใช้ คือสีชมพูคอรัลสดใส ซึ่งพระองค์ทรงเลือกทาไปทรงร่วมงาน Sunday Service ณ โบสถ์เซนต์ปีเตอร์และเซนต์พอลที่ West Newton เมื่อปี 2014 โดยครั้งนั้นพระองค์ยังทรงเลือกบลัชออนสีสันสดใสเข้ากันกับสีลิปสติกอีกด้วย\n\n7/15\n\nสมเด็จพระราชินีนาถแห่งสหราชอาณาจักรทรงปรากฏพระวรกายในลุคที่แตกต่างกันออกไป เพื่อทรงเข้าร่วมงานเลี้ยงต้อนรับแขกต่างบ้านต่างเมืองหลายต่อหลายครั้ง อย่างเช่นครั้งที่จัดขึ้น ณ Berlin’s Bellevue Palace ปี 2015 พระองค์ทรงใช้ลิปสติกสีชมพูนู้ดเนื้อแวววาวเป็นประกาย รวมถึงยังแต่งพระพักตร์ให้ดูเป็นธรรมชาติเข้ากัน\n\n8/15\n\nลิปสติกแท่งโปรดของ ควีนเอลิซาเบธที่ 2\n\nเป็นอีกครั้งที่สมเด็จพระราชินีนาถเอลิซาเบธที่ 2 ทรงแอบเติมลิปสติกระหว่างที่เสด็จฯ ไปทรงทอดพระเนตรงาน Windsor Horse Show ปี 1985 ทำให้เรามีโอกาสได้เห็นลิปสติกสีชมพูสดใสอีกแท่งของพระองค์ ซึ่งจากปลอกสีเงินแล้วน่าจะเป็นรุ่นเก่าของแบรนด์ Elizabeth Arden ที่ปัจจุบันเปลี่ยนมาใช้ปลอกสีเข้มแทนแล้ว\n\n9/15\n\nลิปสติกเฉดสีคอรัลสดใสแบบนี้ เสริมรับกับการแต่งพระพักตร์และฉลองพระองค์ของสมเด็จพระราชินีนาถเอลิซาเบธที่ 2 ให้ดูสดใสขึ้นเสมอ อย่างเช่นในโอกาสสำคัญที่พระองค์เสด็จพระราชดำเนินไปทักทายประธานของสายการบิน United Arab Emirates ณ พระราชวังวินด์เซอร์ เดือนเมษายน ปี 2013 ก็ทรงเลือกโททัลลุคแบบนี้\n\n10/15\n\nในเทศกาล Festival of Remembrance ที่จัดขึ้น ณ Royal Albert Hall ปี 2015 ควีนเอลิซาเบธที่2 ทรงเลือกใช้สีชมพูนู้ดเพื่อให้เข้ากับฉลองพระองค์สีดำและสร้อยไข่มุก\n\n11/15\n\nอีกหนึ่งลุคที่ HELLO! เลิฟ ก็คือการที่สมเด็จพระราชินีนาถเอลิซาเบธที่ 2 ทรงเลือกลิปสติกสีชมพูช็อกกิ้งพิ้งก์ ตัดกันฉลองพระองค์สูทและพระมาลาสีเหลืองสดใส\n\n12/15\n\nแทนที่จะทำให้ลุคดูจัดจ้านเกินไป สมเด็จพระราชินีนาถแห่งสหราชอาณาจักรทรงเลือกเฉดสีแดงเนื้อมันวาวที่อ่อนกว่าสีของฉลองพระองค์และพระมาลา ทำให้โททัลลุคออกมาดูสดใสไม่แรงเกินไป\n\n13/15\n\nรูปนี้ถูกถ่ายไว้ขณะที่สมเด็จพระราชินีนาถเอลิซาเบธที่ 2 เสด็จพระราชดำเนินจากพระราชวังบัคกิงแฮมไปพระราชวังวินด์เซอร์ เมื่อเดือนมีนาคม ปี 2020 โดยพระองค์ทรงฉลองพระองค์สบายๆ ด้วยคาร์ดิแกนไหมพรม พร้อมลิปสติกเฉดสีโปรดอย่างชมพูอมแดงสดใส\n\n14/15\n\nลิปกลอสสีชมพูบาร์บี้เป็นอีกหนึ่งโทนสีที่เราไม่คิดว่าสมเด็จพระราชินีนาถแห่งสหราชอาณาจักรจะทรงเลือกใช้ แต่ต้องยอมรับเลยว่าลิปสติกเฉดสีนี้ เข้ากับโททัลลุคสีฟ้า Cornflower ได้อย่างลงตัว\n\n15/15\n\nส่งท้ายกันไปด้วยลุคของสมเด็จพระราชินีนาถเอลิซาเบธที่ 2 ขณะที่ทรงประกาศต่อสาธารชนถึงสถานการณ์วิกฤตโรคระบาดโควิด-19 เมื่อเดือนเมษายน ปี 2020 ซึ่งพระองค์เลือกทรงฉลองพระองค์สีเขียว เข้ากับพระเข็มกลัดสีเทอร์ควอยซ์และสร้อยพระศอไข่มุกสามเส้น ที่สำคัญคือการคอมพลีตลุคด้วยลิปสติกโทนสีแดงอิฐ ช่วยส่งให้ลุคนี้ดูสง่างามเป็นที่สุด\n\nข้อมูลและรูปภาพ : Courtesy of HELLO! UK",
    "วิเคราะห์บอล สโลวีเนีย vs นอร์เวย์ วันเสาร์ที่ 24 กันยายน 2565": "ถ้าไม่อยากพลาดทุกข่าวสารของวงการกีฬา เพียงแอด line มาที่ @thsport\n\nสโลวีเนีย\n\nมัตยาซ เค็ค เทรนเนอร์ สโลวีเนีย เล่นมา 4 เกมไม่ชนะใคร ทำให้หมดโอกาสในการขยับขึ้นไปอยู่ในลีกเอแล้ว ส่วนเกมนี้ยังไม่มี มิฮา บลาซิช กองหลังติดโทษแบนไป ด้าน ซาน เซลาร์ กองหน้าเจ็บถอนตัวไป\n\nยาน โอบลัค ยืนด่านสุดท้าย กองหลัง ซาน คาร์นิชนิค, ยาก้า มิโยล, มิฮา เมฟล์ย่า, ดาวิด เบรคาโล่ และ เกรกอร์ ซิโคเซ็ค คุมเกม มิดฟิลด์มี มิฮา ซายค์, อดัม เนซด้า เชริน, ยัสมิน คูร์ติช ประสานงาน กองหน้า เบนจามิน เซสโก้ กับ เบนจามิน เวอร์บิช ล่าตาข่าย\n\nนอร์เวย์\n\nสตาเล่ โซลบัคเค่น เทรนเนอร์ นอร์เวย์ เปิดบ้านชนะ สวีเดน 3-2 เก็บเพิ่มเป็น 10 คะแนน นำเป็นจ่าฝูงของตาราง โดยเกมนี้ไม่มี มาร์คุส พีเดอร์เซ่น ที่ติดโทษแบนหลังสะสมใบเหลืองครบ ส่วน สเตฟาน สตรานเบิร์ก เจ็บไป\n\nทีมจะมี ออร์ยาน นีลันด์ เฝ้าเสา กองหลัง ยูเรียน ไรเออร์สัน, เลโอ ออสติการ์ด, อันเดรียส ฮันเช่-โอลเซ่น และ เฟรดริค อันเดร บยอร์คาน มิดฟิลด์ มาร์ติน โอเดการ์ด, ซานเดอร์ เบอร์เก้ และ มอร์เทน ธอร์สบี้ คุมเกม แนวรุก โมฮาเหม็ด เอลยูนูสซี่, เออร์ลิ่ง ฮาแลนด์ และ อเล็กซานเดอร์ ซอร์ลอร์ธ ยืนสามประสาน\n\n11 ผู้เล่นตามคาด\n\nสโลวีเนีย (5-3-2) : ยาน โอบลัค - ซาน คาร์นิชนิค, ยาก้า มิโยล, มิฮา เมฟล์ย่า, ดาวิด เบรคาโล่, เกรกอร์ ซิโคเซ็ค - มิฮา ซายค์, อดัม เนซด้า เชริน, ยัสมิน คูร์ติช - เบนจามิน เซสโก้, เบนจามิน เวอร์บิช\n\nนอร์เวย์ (4-3-3) : ออร์ยาน นีลันด์ - ยูเรียน ไรเออร์สัน, เลโอ ออสติการ์ด, อันเดรียส ฮันเช่-โอลเซ่น, เฟรดริค อันเดร บยอร์คาน - มาร์ติน โอเดการ์ด, ซานเดอร์ เบอร์เก้, มอร์เทน ธอร์สบี้ - โมฮาเหม็ด เอลยูนูสซี่, เออร์ลิ่ง ฮาแลนด์, อเล็กซานเดอร์ ซอร์ลอร์ธ\n\nสนาม : สตาดิโอน สโตซิเช่\n\nผู้ตัดสิน : ลอว์เรนซ์ วิสเซอร์ (เบลเยี่ยม)\n\n\n\n"
}