{
    "อิสราเอล-ปาเลสไตน์ : อิสราเอลออกกฎใหม่ให้คนเดินทางไปเวสต์แบงก์ต้องสำแดงความสัมพันธ์กับชาวปาเลสไตน์": "อิสราเอล-ปาเลสไตน์ : อิสราเอลออกกฎใหม่ให้คนเดินทางไปเวสต์แบงก์ต้องสำแดงความสัมพันธ์กับชาวปาเลสไตน์\n\nโยแลนด์ เนลล์\n\nบีบีซี นิวส์ เยรูซาเลม\n\n4 กันยายน 2022\n\nที่มาของภาพ, Getty Images คำบรรยายภาพ, ชาวต่างชาติมีเวลา 30 วันในการแจ้งทางการอิสราเอลว่า พวกเขามีความสัมพันธ์ฉันชู้สาวกับชาวปาเลสไตน์\n\nตามกฎเกณฑ์ใหม่ ชาวต่างชาติต้องแจ้งกระทรวงกลาโหมของอิสราเอลว่า พวกเขามีความรักกับชาวปาเลสไตน์ที่อยู่ในเขตเวสต์แบงก์ที่ถูกยึดครองหรือไม่\n\nถ้าพวกเขาแต่งงานกัน พวกเขาจะต้องเดินทางออกจากเขตเวสต์แบงก์หลังจากอยู่อาศัยนาน 27 เดือน และห้ามกลับเข้ามาอย่างน้อยเป็นเวลาครึ่งปี\n\nนี่คือส่วนหนึ่งของการเพิ่มความเข้มงวดของกฎเกณฑ์สำหรับชาวต่างชาติที่อาศัยอยู่หรือต้องการที่จะเดินทางเข้ามาในเขตเวสต์แบงก์\n\nองค์กรเอกชนของอิสราเอลและปาเลสไตน์กล่าวหาอิสราเอลว่า \"เพิ่มข้อจำกัดไปสู่ระดับใหม่\" กฎเกณฑ์ใหม่นี้ มีกำหนดจะบังคับใช้วันจันทร์นี้ (5 ก.ย.)\n\nกฎเกณฑ์ซึ่งระบุอยู่ในเอกสารขนาดยาวรวมถึงการกำหนดให้ชาวต่างชาติต้องแจ้งเจ้าหน้าที่ทางการอิสราเอลภายในเวลา 30 วัน หลังจากเริ่มมีความสัมพันธ์ฉันชู้สาวกับผู้ที่ถือบัตรประจำตัวประชาชนปาเลสไตน์\n\nกฎเกณฑ์ใหม่ต่อมหาวิทยาลัยปาเลสไตน์รวมถึงการกำหนดโควตาวีซ่านักศึกษา 150 คน และอาจารย์ชาวต่างชาติ 100 คน ขณะที่ไม่มีข้อจำกัดเช่นนี้กับมหาวิทยาลัยของอิสราเอล\n\nบรรดานักธุรกิจและองค์กรให้ความช่วยเหลือต่าง ๆ ระบุว่า พวกเขาจะได้รับผลกระทบอย่างรุนแรง กฎใหม่นี้มีการจำกัดที่เข้มงวดของระยะเวลาของวีซ่าและการต่ออายุวีซ่า ในหลายกรณีเป็นการจำกัดให้คนเข้ามาทำงานหรือเป็นอาสาสมัครในเขตเวสต์แบงก์ได้เพียงแค่ไม่เกิน 2-3 เดือน\n\n\"นี่เป็นเรื่องของการควบคุมประชากรของสังคมชาวปาเลสไตน์ และการโดดเดี่ยวสังคมชาวปาเลสไตน์จากโลกภายนอก\" เจสซิกา มอนเทลล์ ผู้อำนวยการบริหารของ HaMoked องค์กรเอกชนของอิสราเอล ซึ่งยื่นเรื่องคัดค้านกฎเกณฑ์ดังกล่าวต่อศาลสูงของอิสราเอลกล่าว\n\n\"พวกเขาสร้างความยุ่งยากมากขึ้นให้กับคนที่ต้องการเข้ามาทำงาน, เป็นอาสาสมัคร, ลงทุน, สอนหนังสือ และเรียนหนังสือในองค์กรของชาวปาเลสไตน์\"\n\n\"หนึ่งรัฐ สองระบบ\"\n\nอิสราเอลยึดเขตเวสต์แบงก์มาจากจอร์แดนในสงครามตะวันออกกลางปี 1967 ปัจจุบัน Cogat หน่วยงานหนึ่งของกระทรวงกลาโหมของอิสราเอล รับผิดชอบในการบริหารการยึดครองดินแดนของปาเลสไตน์\n\nคำสั่งความยาว 97 หน้าของ Cogat มีชื่อว่า ขั้นตอนในการเดินทางเข้ามาและอยู่อาศัยของชาวต่างชาติในเขตจูเดียและซามาเรีย (Procedure for entry and residence of foreigners in the Judea and Samaria area) ซึ่งเป็นชื่อตามพระคัมภีร์ไบเบิลที่อิสราเอลใช้เรียกเขตเวสต์แบงก์ โดยมีการตีพิมพ์ครั้งแรกในเดือน ก.พ. แต่ได้มีการเลื่อนการบังคับใช้ออกไป\n\nที่มาของภาพ, Getty Images คำบรรยายภาพ, อิสราเอล ระบุว่า จำเป็นต้องออกข้อจำกัดต่าง ๆ เพื่อความปลอดภัย\n\nเอกสารนี้ระบุว่า ได้มีการ \"กำหนดระดับอำนาจและกระบวนการพิจารณาการสมัครของชาวต่างชาติที่ต้องการเข้ามาในเขตจูเดียและซามาเรีย\"\n\nเอกสารนี้ได้อ้างข้อตกลงสันติภาพเฉพาะกาลที่มีการเห็นชอบร่วมกันในทศวรรษ 1990 ด้วย ซึ่งได้กำหนดให้อิสราเอลเป็นฝ่ายมอบสิทธิการพักอาศัยแก่คู่สมรสและลูกของชาวปาเลสไตน์ที่พักอาศัยอยู่ในเขตเวสต์แบงก์และกาซา และอนุมัติการอนุญาตแก่ผู้ที่ต้องการเดินทางเข้ามาด้วย\n\nกฎเกณฑ์ใหม่นี้ไม่ได้บังคับใช้กับผู้ที่ต้องการเดินทางเยือนอิสราเอล รวมถึงพื้นที่อื่น ๆ ที่ชาวปาเลสไตน์ควบคุมอยู่ในเขตเวสต์แบงก์ และเขตตั้งถิ่นฐานของชาวยิว ในกรณีการเยือนพื้นที่เหล่านั้น จะเป็นไปตามกฎเกณฑ์การตรวจคนเข้าเมืองของอิสราเอล\n\nองค์การปลดปล่อยปาเลสไตน์ (Palestine Liberation Organization—PLO) ซึ่งเป็นองค์กรที่เป็นตัวแทนประชาชนชาวปาเลสไตน์ ระบุว่า อิสราเอลนำ \"กฎเกณฑ์ที่แบ่งแยกชนชาติมาใช้ ทำให้เกิดลักษณะของการเป็นหนึ่งรัฐและสองระบบที่แตกต่างกันขึ้นมา\"\n\nบีบีซีได้ติดต่อ Cogat เพื่อสอบถามเรื่องนี้ แต่ไม่ได้รับการตอบกลับ เจ้าหน้าที่ทางการอิสราเอล ระบุว่า จำเป็นต้องมีข้อจำกัดเกี่ยวกับการเดินทางเข้ามาในพื้นที่ดังกล่าวด้วยเหตุผลด้านความปลอดภัย\n\nสถานะทางกฎหมายที่ไม่แน่นอน\n\nการที่อิสราเอลไม่อนุญาตให้คู่สมรสชาวต่างชาติของชาวปาเลสไตน์ในเขตเวสต์แบงก์อาศัยอยู่เป็นระยะเวลายาวนานนั้น ส่งผลให้ประชาชนหลายพันคนจะต้องอาศัยอยู่ในพื้นที่โดยมีสถานะทางกฎหมายที่ไม่แน่นอน\n\nกลุ่มเคลื่อนไหวที่ชื่อว่า Right to Enter ได้วิพากษ์วิจารณ์ \"เจ้าหน้าที่ทางการอิสราเอลที่มีการปฏิบัติตามอำเภอใจ โหดร้าย และแบ่งแยก\" ทำให้เกิด \"ความยุ่งยากด้านมนุษยธรรมอย่างรุนแรงขึ้น\" สำหรับคู่สมรสชาวต่างชาติ ส่งผลให้พวกเขาจำเป็นต้องแยกจากครอบครัวที่อยู่ในเขตเวสต์แบงก์\n\nกลุ่มนี้ระบุว่า ขั้นตอนใหม่นี้จะทำให้ \"ข้อจำกัดต่าง ๆ ที่ใช้อยู่ในตอนนี้หลายอย่างเลวร้ายลงและกลายเป็นเรื่องถูกต้องตามระเบียบ\" และ \"จะบังคับให้หลายครอบครัวต้องย้ายออกไป หรือพักอาศัยในต่างประเทศ เพื่อที่จะได้อยู่เป็นครอบครัวเดียวกัน\"\n\nการเดินทางเยี่ยมญาติบางประเภทไม่ได้รวมอยู่ในกฎเกณฑ์ใหม่นี้ รวมถึงการเดินทางเยี่ยมพี่น้อง ปู่ย่าตายาย และหลาน\n\nขณะที่คณะกรรมาธิการยุโรป (European Commission) ระบุว่า ทางคณะกรรมาธิการยุโรปได้แสดงความกังวลเกี่ยวกับข้อจำกัดต่อนักศึกษาและนักวิชาการชาวต่างชาติที่มหาวิทยาลัยของปาเลสไตน์ต่อเจ้าหน้าที่ทางการอิสราเอล \"ระดับสูงสุด\" แล้ว\n\nในปี 2020 มีนักศึกษาระดับอุดมศึกษาและเจ้าหน้าที่ของยุโรปจำนวน 366 คน เดินทางไปยังเขตเวสต์แบงก์ในโครงการอีราสมุสพลัส (Erasmus+) และในช่วงเวลาเดียวกันก็มีชาวยุโรป 1,671 คน อยู่ที่องค์กรต่าง ๆ ของอิสราเอล\n\n\"การที่อิสราเอลได้ประโยชน์อย่างมากจากอีราสมุสพลัส ทางคณะกรรมาธิการฯ เห็นว่า อิสราเอลควรจะอำนวยความสะดวกและไม่ขัดขวางนักศึกษาในการเข้าถึงมหาวิทยาลัยของปาเลสไตน์\" มารียา กาเบรียล สมาชิกคณะกรรมาธิการยุโรป กล่าว\n\nความกังวลด้านธุรกิจ\n\nการยื่นคำร้องคัดค้านขององค์กร HaMoked ต่อศาลสูงของอิสราเอล มีบุคคลเข้าร่วมยื่นด้วย 19 คน\n\nบาสซิม คัวรี ประธานเจ้าหน้าที่บริหารของบริษัทเภสัชกรรมของปาเลสไตน์แห่งหนึ่งในเขตเวสต์แบงก์ กล่าวว่า ความสามารถในการนำพนักงาน นักลงทุน คนส่งสินค้า และผู้เชี่ยวชาญด้านการควบคุมคุณภาพจากต่างประเทศเข้ามาของเขาคงจะถูกจำกัดอย่างรุนแรง เพราะข้อจำกัดเรื่องวีซ่าและต้นทุนในการเดินทาง\n\nกฎเกณฑ์ใหม่กำหนดให้ชาวต่างชาติที่มีใบอนุญาตให้เดินทางเข้ามาในเขตเวสต์แบงก์เท่านั้น จะต้องเดินทางข้ามพรมแดนทางบกผ่านทางจอร์แดน และสามารถใช้สนามบินเบน กูเรียน ของอิสราเอล เฉพาะกรณีได้รับการยกเว้นเท่านั้น\n\nหนึ่งในผู้ลงทุนรายใหญ่ของนายคัวรีคือชาวจอร์แดน และกฎเกณฑ์ใหม่นี้ก็ได้กีดกันชาวจอร์แดน อียิปต์ โมร็อกโก บาห์เรน และซูดานใต้ด้วย แม้ว่าประเทศเหล่านี้จะมีความสัมพันธ์ทางการทูตกับอิสราเอล\n\nผู้ถือหนังสือเดินทางจากประเทศเหล่านี้ รวมถึงผู้ที่มีสองสัญชาติ สามารถเดินทางเข้าเขตเวสต์แบงก์ได้เฉพาะกรณีที่ได้รับการยกเว้นและเป็นเรื่องการช่วยเหลือด้านมนุษยธรรมเท่านั้น นอกจากนี้ยังอยู่อาศัยได้ในระยะเวลาที่จำกัดด้วย\n\nโปรดเปิดการใช้งาน JavaScript หรือบราวเซอร์ต่างออกไป เพื่ดูเนื้อหานี้ คำบรรยายวิดีโอ, อิสราเอล-ปาเลสไตน์ : อิสราเอลไล่รื้อถอนทำลายบ้านเรือนชาวปาเลสไตน์ในเขตเวสต์แบงก์\n\nผู้ที่ยื่นเรื่องร้องเรียนอีกคนหนึ่งคือ ดร.เบนจามิน ธอมสัน ซึ่งเป็นหัวหน้าของ Keys to Health องค์กรการกุศลของแคนาดา ที่ส่งศาสตราจารย์ด้านการแพทย์จากอเมริกาเหนือและสหราชอาณาจักรเข้ามาฝึกอบรมแพทย์ชาวปาเลสไตน์\n\n\"ผู้ที่ทำงานในดินแดนของปาเลสไตน์ที่ถูกยึดครอง ก็คุ้นเคยอยู่แล้วกับความล่าช้าด้านการบริหารหลายอย่างกว่าที่จะได้รับอนุญาต\" เขากล่าว\n\n\"กฎเกณฑ์ใหม่เหล่านี้ทำให้ความล่าช้านี้ยิ่งเลวร้ายลงไปอีก เป็นการเพิ่มต้นทุน และทำให้ความสามารถในการคาดการณ์เรื่องการเดินทางเข้าและออกเขตเวสต์แบงก์ล่วงหน้าทำได้ยากขึ้น\"\n\n\"การกำหนดการเดินทางล่วงหน้านี้มีความจำเป็นในการทำงานการกุศลในเขตเวสต์แบงก์ แม้ว่าจะยังสามารถทำงาน [ที่ได้รับค่าจ้าง] ต่อไปนอกพื้นที่นี้ได้\" เขากล่าวต่อว่า กฎเกณฑ์ใหม่นี้อาจจะทำให้บรรดาแพทย์ที่ทำงานได้ค่าจ้างในที่อื่นไม่สามารถเข้ามาทำงานอาสาสมัครได้",
    "เซเลนสกี “ไม่เข้าใจ” อิสราเอลไม่ส่งระบบต้านขีปนาวุธช่วยยูเครน": "สำนักข่าวต่างประเทศรายงานจากกรุงเคียฟ ประเทศยูเครน เมื่อวันที่ 25 ก.ย. ว่า ประธานาธิบดีโวโลดิเมียร์ เซเลนสกี กล่าวเมื่อวันเสาร์ที่ผ่านมาว่า นับตั้งแต่สงครามระหว่างยูเครนกับรัสเซียปะทุ เมื่อวันที่ 24 ก.พ. ที่ผ่านมา รัฐบาลเคียฟเคยประสานงานไปยังอิสราเอล เพื่อขอความสนับสนุนด้านระบบป้องกันขีปนาวุธ “ไอเอิร์น โดม”\n\nZelenskiy says he is shocked by Israel's failure to give Ukraine weapons https://t.co/U5LHrGW7gy pic.twitter.com/xHyAsqxkyg — Reuters (@Reuters) September 24, 2022\n\n\n\nอย่างไรก็ตาม ผู้นำยูเครน กล่าวว่า จนถึงตอนนี้เขายังไม่ทราบว่า “เกิดอะไรขึ้นกันแน่” กับอิสราเอล และไม่เข้าใจ “เหตุผลที่แท้จริง” ของการที่อีกฝ่ายยังคงสงวนท่าที แม้รัฐบาลเทลอาวีฟเคยกล่าวเมื่อเดือน มี.ค. ที่ผ่านมาว่า จะ “พยายามช่วยเหลือยูเครนมากที่สุดเท่าที่จะเป็นไปได้”\n\n\n\nด้านรัฐบาลอิสราเอลยังไม่มีความเห็นอย่างเป็นทางการ ต่อท่าทีล่าสุดของเซเลนสกี อย่างไรก็ตาม ย้อนกลับไปเมื่อวันที่ 1 ก.ย. ที่ผ่านมา มีการสนทนาทางโทรศัพท์ ระหว่างเซเลนสกีกับนายกรัฐมนตรียาอีร์ ลาพิด ผู้นำอิสราเอล ซึ่งกล่าวว่า รัฐบาลเทลอาวีฟติดตามสถานการณ์สู้รบระหว่างรัสเซียกับยูเครนอย่างใกล้ชิดมาตลอด พร้อมทั้งมอบความช่วยเหลือทางมนุษยธรรม และคาดหวังให้คู่กรณีทุกฝ่ายร่วมกันคลี่คลายสถานการณ์ ผ่านการเจรจาอย่างสันติตามหลักการทูต\n\n\n\nอนึ่ง ความสัมพันธ์ระหว่างอิสราเอลกับรัสเซียค่อนข้างตึงเครียดและอึมครึม โดยเป็นผลจากสงครามในซีเรีย และการที่ นายเซอร์เก ลาฟรอฟ รมว.การต่างประเทศรัสเซีย เคยกล่าวเมื่อเดือน พ.ค. ที่ผ่านมา ว่า นายอดอล์ฟ ฮิตเลอร์ ผู้นำพรรคนาซีในสมัยสงครามโลกครั้งที่สอง “มีเชื้อสายยิวเช่นกัน” สร้างความไม่พอใจอย่างหนักให้กับอิสราเอล.\n\nเครดิตภาพ : GETTY IMAGES",
    "อิสราเอล-ปาเลสไตน์ : อิสราเอลไล่รื้อถอนทำลายบ้านเรือนชาวปาเลสไตน์ในเขตเวสต์แบงก์": "อิสราเอล-ปาเลสไตน์ : อิสราเอลไล่รื้อถอนทำลายบ้านเรือนชาวปาเลสไตน์ในเขตเวสต์แบงก์\n\n31 สิงหาคม 2022\n\nชาวปาเลสไตน์หลายพันคน กำลังหวาดกลัวว่า กองทัพอิสราเอลจะบังคับให้พวกเขาออกจากบ้านเรือนของตัวเองทางใต้ของเขตเวสต์แบงก์ที่ถูกยึดครองอยู่ โดยเมื่อเดือน พ.ค. ที่ผ่านมา ศาลสูงอิสราเอลได้อนุมัติแผนการขับไล่พวกเขาออกจากพื้นที่ที่รู้จักกันในชื่อว่า มาซาเฟอร์ ยัตตา เพื่อเปิดทางให้มีกองทัพอิสราเอลเข้ามาฝึกซ้อมในพื้นที่นี้ได้ ถ้าการขับไล่ขนานใหญ่เดินหน้าต่อไป นี่อาจจะเป็นการขับไล่ชาวปาเลสไตน์ออกจากพื้นที่ครั้งใหญ่ที่สุดในรอบหลายสิบปี อิสราเอลได้รื้อทำลายบ้านเรือนที่ไม่ได้รับอนุญาตจากทางการให้ก่อสร้างในเขตเวสต์แบงก์ที่ถูกยึดครองแล้ว",
    "สตาร์ทอัพอิสราเอลสุดเจ๋ง ใช้ระบบตรวจจับไฟป่าและระบบตรวจจับน้ำท่วมด้วย AI": "ส่องไอเดียสุดเฉียบจากบริษัทสตาร์ทอัพ ของอิสราเอล 2 รายที่ใช้ AI มามนุษย์ในการสู้กับภัยธรรมชาติ โดยรายหนึ่งมุ่งเป้าไปที่การตรวจจับไฟป่า ขณะที่อีกรายใช้ปัญญาประดิษฐ์เพื่อติดตามและตรวจจับน้ำ ทั้งสองรายกลายเป็นสตาร์ทอัพดาวรุ่งที่น่าจับตา เมื่อได้รับรางวัลด้านสิ่งแวดล้อมจากกองทุนแห่งชาติของชาวยิว ประจำปี 2565 ซึ่งกองทุนนี้ได้ดำเนินการเกี่ยวกับปัญหานี้มาหลายปีแล้ว และกำลังลดการปล่อยก๊าซเรือนกระจก โดยเน้นที่การรักษาทรัพย์สินที่สำคัญที่ธรรมชาติส่งมอบให้กับโลกของเรานั่นคือป่าไม้และพืชพรรณต่างๆ คาดว่าเทคโนโลยีที่เป็นวัตกรรมเด่นนี้จะได้รับการต่อยอดและนำไปใช้อย่างกว้างขวางทั่วโลกในอนาคต\n\nสำหรับ Eversense ซึ่งตั้งอยู่ในกรุงเทลอาวีฟ ประเทศอิสราเอล ได้พัฒนาเซ็นเซอร์กระตุ้นความร้อนที่มีเอกลักษณ์เฉพาะ ซึ่งตรวจจับไฟป่าในระยะแรกสุด และสามารถนำไปใช้งานได้ทั่วทั้งผืนป่า\n\nDoron Honigsberg ผู้ก่อตั้งและประธานเจ้าหน้าที่บริหาร Eversense (เดิมชื่อ Knotifire) กล่าวว่าโซลูชันที่ใช้เทคโนโลยี AI นี้มีประสิทธิภาพในการใช้งานในทุกสภาพอากาศและไม่จำเป็นต้องบำรุงรักษาแต่อย่างใด\n\nโดย Honigsberg บอกถึงความแตกต่างระหว่างระบบของ Eversense กับระบบอื่นๆ ว่า “เมื่อเปรียบเทียบกับโซลูชันอื่นๆ ที่ต้องใช้โครงสร้างพื้นฐานและไวไฟราคาแพง แต่อุปกรณ์เหล่านี้ของเราสามารถทำงานแยกจากกัน โดยติดตั้งได้ง่ายๆ ที่บริเวณโคนต้นไม้ และจากการที่เซ็นเซอร์ของ Eversense เป็นแบบกระตุ้นความร้อน ราคาไม่แพง ทำให้สามารถติดตั้งได้บนต้นไม้จำนวนมาก”\n\nเขาตั้งข้อสังเกตว่าโซลูชันเทคโนโลยีที่ใช้รับมือกับไฟป่าส่วนใหญ่พึ่งพากล้องดาวเทียมหรือเครือข่ายเซ็นเซอร์ไร้สายในการทำงาน แต่อุปกรณ์ที่ได้รับการจดสิทธิบัตรของ Eversense ต่างจากโซลูชันอื่นๆ ที่มีจำหน่ายในท้องตลาดในขณะนี้ เพราะออกแบบมาเพื่อผลิตไฟฟ้าเองโดยไม่ต้องใช้แบตเตอรี่ หรือพลังงานจากแผงโซลาร์เซลล์ หรือแหล่งพลังงานภายนอกใดๆ นอกจากนี้ยังสามารถระบุตำแหน่งที่แน่นอนของการเกิดเพลิงไหม้ได้อีกด้วย\n\n“เราตระหนักว่ามีปัญหาในการเชื่อมต่อเซ็นเซอร์กับกระแสไฟฟ้าภายนอกอาคาร แผงโซลาร์เซลล์ไม่ใช่ความคิดที่ดีนัก เพราะมีการโจรกรรมและการทำลายทรัพย์สินเป็นจำนวนมาก ส่วนแบตเตอรี่ก็ต้องมีการบำรุงรักษา ดังนั้นเราจึงมีความคิดว่าจะใช้ความร้อนจากไฟเพื่อจ่ายพลังงานให้กับเซ็นเซอร์”\n\nEversense เพิ่งก่อตั้งขึ้นเมื่อต้นปี 2565 นี้ หวังว่าเซ็นเซอร์ของบริษัทจะเป็นประโยชน์สำหรับสถานที่อื่นๆ บนโลกใบนี้ที่ได้รับผลกระทบจากไฟป่าตามฤดูกาล เพราะภัยคุกคามจากไฟป่าเพิ่มขึ้นในพื้นที่ที่มีอุณหภูมิสูงขึ้นอย่างที่เราเห็นในรัฐแคลิฟอร์เนีย ประเทศสหรัฐอเมริกา มีไฟป่าครั้งใหญ่เมื่อฤดูร้อนปีที่แล้ว ขณะที่ในยุโรปตอนใต้ อิตาลี กรีซ ตุรกี และไซปรัส ต่างก็เผชิญปัญหานี้อย่างหนักหน่วงเช่นกัน กระทั่งในอิสราเอลก็มีไฟไหม้ครั้งใหญ่ในเยรูซาเลมฮิลส์ และมีความเสี่ยงจากไฟป่าเพิ่มขึ้นทุกปี”\n\n“ไฟป่า 90% เกิดจากมนุษย์ และเริ่มต้นจากประกายไฟเล็กๆ ที่ทำให้พืชที่ปกคลุมดินติดไฟ ก่อนจะเผาไหม้กิ่งก้านสาขาของต้นไม้ต่างๆ และลุกลามไปทั่วทั้งป่า” Honigsberg อธิบาย\n\nสำหรับสตาร์ทอัพรายที่สอง คือ SightBit ซึ่งเป็นสตาร์ทอัพที่ก่อตั้งขึ้นในปี 2563 ซึ่งตั้งอยู่ใกล้กับเมืองเบียร์ชีบาทางตอนใต้ของอิสราเอล โดยสตาร์ทอัพรายนี้ใช้ประโยชน์จากปัญญาประดิษฐ์ (AI) เพื่อตรวจจับสถานการณ์ไม่พึงประสงค์ในน้ำอย่างชาญฉลาด โดยเฉพาะการตรวจสอบระดับน้ำท่วม\n\nSightBi ใช้กล้องวงจรปิดที่มีเทคโนโลยีปัญญาภาพ เพื่อตรวจจับสถานการณ์น้ำที่เป็นอันตรายในพื้นที่ที่กำหนด อาทิ น้ำมันรั่วจากเรือขนส่งน้ำมัน น้ำท่วม และเตือนเจ้าหน้าที่ถึงเหตุการณ์เหล่านี้ที่อาจเกิดขึ้น\n\n“สำหรับแม่น้ำ เราวัดข้อมูลโดยคำนึงถึงความจุ ทำให้เราสามารถเข้าใจรูปแบบและทำนายได้ว่าว่าน้ำจะท่วมเร็วๆ นี้ในพื้นที่ที่กำหนดหรือไม่” Adam Bismut ซีอีโอและผู้ก่อตั้ง SightBit กล่าว\n\nโดยระบบของ SightBit เป็นระบบเดียวที่ใช้ฟุตเทจจากกล้องเพื่อตรวจจับรูปแบบน้ำในแบบเรียลไทม์และคาดการณ์อันตรายที่อาจเกิดขึ้น\n\n“บริษัทอื่นๆ หลายแห่งใช้เซ็นเซอร์หรืออุปกรณ์มากมายเพื่อให้ได้ผลลัพธ์ที่เหมือนกัน แต่ SightBit เพียงแค่ใช้กล้องเพื่อตรวจดูพื้นที่ที่น่าสนใจ ไม่ว่าจะเป็นแม่น้ำ ทะเลสาบ หรือชายหาด จากนั้นเราจะให้ข้อมูลทั้งหมดเกี่ยวกับสถานการณ์น้ำกับเจ้าหน้าที่ที่เกี่ยวข้อง”\n\nจอภาพ AI ซึ่งเดิมใช้เพื่อแจ้งเตือนเจ้าหน้าที่กู้ภัยว่ามีผู้ที่กำลังจะจมน้ำ และนำเสนอข้อมูลแบบเรียลไทม์เกี่ยวกับการเปลี่ยนแปลงของลม คลื่น และอันตรายต่างๆ จะถูกนำไปใช้เพื่อติดตามสถานการณ์น้ำท่วม\n\nทั้ง Eversense และ SightBit ซึ่งชนะการแข่งขันจาก Extreme Weather Events ซึ่งจัดขึ้นเป็นครั้งแรกในปีนี้โดยกองทุนแห่งชาติของชาวยิว หรือ Keren Kayemeth LeIsrael-Jewish National Fund (KKL-JNF) จะได้รับรางวัลเงินสดรายละราว 21,700 ดอลลาร์สหรัฐฯ\n\nสำหรับ “อิสราเอล” เป็นที่รู้จักในชื่อ “Startup Nation” มานานแล้ว เนื่องจากเป็นประเทศที่มีการก่อตั้งบริษัทด้านเทคโนโลยีมากที่สุดในโลกเมื่อเทียบกับจำนวนประชากร กำลังคน (manpower) ที่นั่นมีความคิดเชิงผู้ประกอบการและด้านเทคนิคสูง ซึ่งส่วนใหญ่เรียนรู้ซอฟต์แวร์ ความเป็นผู้นำ และทักษะการสื่อสารในกองทัพ ถือเป็นผู้ประกอบการโดยธรรมชาติ\n\nนอกจากนี้ ยังเป็นผลมาจากการส่งเสริมและเน้นการศึกษาระดับที่สูงขึ้น รวมถึงการสนับสนุนการวิจัยและพัฒนา อีกทั้งรัฐบาลอิสราเอลยังช่วยเหลือการเติบโตของอุตสาหกรรมด้านเทคโนโลยีด้วยการให้กู้ยืมเงินในอัตราต่ำ\n\nที่มา : Wildfire Detection System, AI-based Flooding Monitor Win Israeli Environmental Prize\n\n",
    "อิสราเอลพบถ้ำสมบัติโบราณอายุกว่า 3,300 ปี": "",
    "อลังการอาหารอิสราเอล ต่อยอดความหลากหลาย": "ก่อนลงครัว ออร์นา ซากิฟ เอกอัครราชทูตอิสราเอลประจำประเทศไทย เล่าให้ฟังถึงความเป็นมาว่า ประเทศอิสราเอลก่อตั้งขึ้นในปี 1948 (พ.ศ.2491) แต่มีประวัติศาสตร์ยาวนานถึง 3,000 ปี ตอนนั้นมีประชากรราว 800,000 คน ในจำนวนนี้เป็นชาวยิว 650,000 คน ที่เหลือเป็นมุสลิม คริสเตียนและอื่นๆ แต่ภายในเวลาไม่นานแค่ 18 เดือน ประชากรเพิ่มขึ้นเป็น 1.5 ล้านคน ชาวยิวที่กระจายกันอยู่ทั่วทุกมุมโลกอพยพมายังอิสราเอล ระลอกใหญ่สุดมาจากอิหร่าน อิรัก เยเมน อดีตสหภาพโซเวียต ตุรกี ซีเรีย เอธิโอเปีย โมร็อกโก ตูนิเซีย และยุโรป ภายในปี 2565 ประชากรอิสราเอลทะลุ 9.5 ล้านคน ราว 74% เป็นชาวยิว มุสลิม 20% คริสเตียน 5%\n\nเมื่อวันก่อนสถานเอกอัครราชทูตอิสราเอลประจำประเทศไทยจัดเวิร์กชอปสุดพิเศษ “เรียนรู้อิสราเอล ผ่านวัฒนธรรมอาหารอิสราเอล” หรือ “Israel’s Diversity: Stories Behind the Dishes” ณ ร้านอาหาร Helena ซอยสุขุมวิท 49 ให้เหล่าสื่อมวลชนไทยได้ลงมือทำอาหารที่เป็นเอกลักษณ์ของประเทศอิสราเอล ได้แก่ “ฟาลาเฟล” (Falafel), “ชักชูกา” (Shakshuka) และขนมปัง “คาลาห์” (Challah) หรือขนมปังเปีย\n\n\"เมื่อก่อนใครพาแฟนเข้าบ้าน จะถูกถามว่า พ่อแม่เธอมาจากไหน มาจากโมร็อกโก จากโปแลนด์ หรือที่ไหน เดี๋ยวนี้ไม่ค่อยถามกันแล้ว เพราะเกิดการผสมผสานไม่ใช่แค่วัฒนธรรมแต่ยังหมายรวมถึงอาหารด้วย“ ทูตกล่าวและว่า เรื่องนี้ต้องย้อนไปถึงปี 1948 นายกรัฐมนตรีคนแรก “เดวิด เบน กูริออน” บิดาผู้ก่อตั้งประเทศอิสราเอล ตัดสินใจว่า หลังการฆ่าล้างเผ่าพันธุ์ชาวยิว (โฮโลคอสต์) และหลังสงครามโลกครั้งที่ 2 “เราจำเป็นต้องสร้างอิสราเอลใหม่” ที่เรียกว่า Sabra กล่าวคือไม่ว่าประชาชนจะมาจากไหนให้เข้ามาสู่หม้อหลอมใบเดียวกัน ให้ลืมวัฒนธรรมเดิม อาหารการกินแบบเดิมๆ มีแต่ความเป็นอิสราเอล กินอาหารแบบเดียวกัน พูดภาษาฮิบรู ผ่านไปสักพักผู้คนเริ่มคิด ”ปู่ย่าตายายฉันมาจากตูนิเซีย มาจากเยอรมนี ฉันอยากกินอาหารของท่าน ทำไมอิสราเอลต้องทำให้วัฒนธรรมอาหารเป็นแบบเดียวกัน ด้วยเหตุนี้อิสราเอลจึงเป็นหม้อหลอมความหลากหลายอีกครั้ง\"\n\n“วันนี้เรามีชุมชนที่หลากหลาย ไม่ใช่แค่ในชุมชนชาวยิว แต่เรามีอาหรับ มุสลิม คริสเตียน และอื่นๆ ด้วย ที่น่าสนใจคือทุกวันนี้ราว 50% ของประชากรคือคนที่เกิดในอิสราเอล” ทูตเล่าโดยยกตัวอย่างคุณพ่อของท่านเกิดในอิสราเอล โดยปู่ย่ามาจากเยอรมนี คุณแม่ทูตซากิฟเกิดในโปแลนด์ช่วงสงครามโลกครั้งที่ 2 ส่วนตัวทูตเกิดในอิสราเอล\n\nอย่างไรก็ตาม กว่าจะเป็นเช่นนี้ได้ก็ใช้เวลาหลายปี เริ่มต้นในหมู่เพื่อนบ้านช่วงทศวรรษ 1970-1990 เช่น บ้านนี้มาจากจอร์เจีย บ้านนั้นมาจากโมร็อกโก บ้านโน้นมาจากออสเตรเลีย อีกบ้านมาจากเยเมน ต่างคนต่างทำอาหารของตนเอง เมื่อเพื่อนบ้านไปมาหาสู่กันก็เกิดการลิ้มลอง สงสัยใคร่รู้ แล้วเรียนรู้แลกเปลี่ยน กลายเป็นสูตรอาหารที่ “ฟิวชั่น” ระหว่างวัฒนธรรมท้องถิ่นต่างๆ ได้อย่างกลมกลืน\n\n\"ไม่มีประเทศไหนในโลกที่ผู้คนมาจาก 75 ประเทศ 75 เชื้อชาติ ทำอาหารแล้วเรียนรู้ซึ่งกัน\" ทูตย้ำ นี่คือความสำเร็จหนึ่งของอาหารอิสราเอลในวันนี้คือทำสิ่งที่ไม่เคยมีมาก่อน ปัจจัยที่มีความสำคัญมากต่ออาหารอิสราเอล ได้แก่ 1. โคเชอร์ เป็นข้อกำหนดเกี่ยวกับอาหารตามหลักศาสนายูดาย อะไรรับประทานได้หรือไม่ได้ โคเชอร์มีอิทธิพลมากต่ออาหารอิสราเอล 2. อิสราเอลเป็นประเทศเมดิเตอร์เรเนียน ได้รับอิทธิพลด้านอาหารจากเมดิเตอร์เรเนียน เช่น นิยมใช้น้ำมันมะกอก รับประทานผักมาก ทุกโต๊ะต้องมีสลัด หรืออาหารผักที่นำไปปรุง ชาวอิสราเอลชอบผักมากๆ\n\n3. การเกษตรที่หลายคนทราบดีกว่าก้าวหน้ามาก แม้ตอนก่อตั้งประเทศใหม่ๆ ผลิตอาหารไม่พอเลี้ยงประชากร แต่ตอนนี้อิสราเอลมีสินค้าเกษตรมากพอส่งออก\n\n4. นวัตกรรมอาหาร ถ้าเป็นเมื่อ 10 หรือ 20 ปีก่อนเข้าซูเปอร์มาร์เก็ตจะเจอแต่สินค้าเดิมๆ แต่ในฐานะนักการทูตที่ต้องอยู่ต่างประเทศนานๆ เมื่อกลับอิสราเอลทุกครั้งจะเจอสินค้านวัตกรรมอาหารใหม่ๆ ให้ลิ้มลอง เช่น โปรตีนทางเลือก\n\nทูตสรุปว่า สิ่งเหล่านี้มีอิทธิพลต่ออาหาร ส่วนผสม และวิธีการปรุงอาหารอิสราเอล แต่คำถามใหญ่ในปัจจุบันคือแล้วอาหารอิสราเอลจริงๆ คืออะไรกันแน่ เป็นประเด็นที่ถกเถียงกันในกลุ่มชาติพันธุ์เพราะอาหารแบบนี้ก็ทำกันในประเทศอื่นๆ ด้วย\n\n“เรานำสิ่งที่มีอยู่มาผสมกันเป็นอาหารอิสราเอล เราเชื่อว่า อาหารต้องมีการพัฒนา และอาหารอิสราเอลวันนี้ก็ไม่เหมือนกับเมื่อสิบปีก่อน วันนี้จึงอยากให้ชิมกันค่ะบางอย่างก็เป็นอาหารดั้งเดิม บางอย่างก็เป็นอาหารสมัยใหม่ที่เกิดจากการผสมผสานตำรับจากทั่วโลก”\n\nหลังจากปูพื้นฐานความเป็นมาของอาหารอิสราเอล ทูตซากิฟและอาเรียล ไซด์แมน รองหัวหน้าคณะผู้แทนทางการทูต นำคณะสื่อมวลชนไทยลงมือทำอาหารอิสราเอลกันจริงๆ โดยมีทีมเชฟจากร้านอาหาร Helena เป็นผู้สาธิตวิธีการประกอบอาหารอย่างใกล้ชิด อาหารที่สื่อมวลชนช่วยกันทำมีทั้งฟาลาเฟล ถั่วชิกพีบดผสมเครื่องเทศ ปั้นเป็นก้อนกลมนูนทอดในน้ำมันร้อนจัด เป็นสตรีทฟู้ดที่พบเจอได้มากที่สุดในอิสราเอล\n\nชักชูกา อาหารแอฟริกาเหนือที่ผู้ย้ายถิ่นจากโมร็อกโก อัลจีเรีย และตูนิเซียนำเข้ามาสู่อิสราเอล ทำจากพริกหวาน มะเขือเทศ หอมใหญ่ กระเทียมผัดแล้วเคี่ยว ตอกไข่ปิดท้าย แม้ถูกมองว่าเป็นอาหารเช้าแต่จะรับประทานเป็นอาหารเที่ยงหรือเย็นก็ได้\n\nอีกหนึ่งเมนูคือขนมปังเปีย (คาลาห์) เวิร์กช็อปวันนั้นร้านอาหารมอบแป้งที่หมักเสร็จแล้วให้สื่อมวลชนคนละก้อน จากแป้งก้อนใหญ่นำมาแบ่งเป็นสามก้อนๆ ละ 70 กรัม นำแป้งทั้งสามก้อนมาคลึงเป็นท่อนยาวแล้วนำมาไขว้กันเป็นเปียก่อนจะนำไปอบ ใครมีีฝีมือเปียสวยไม่สวยก็วัดกันตอนนี้\n\nแม้อาหารที่สื่อมวลชนได้ทดลองทำจะมีแค่ 3 เมนู แต่อาหารเที่ยงที่รับประทานร่วมกันมีเกือบ 20 เมนู เรียกได้ว่าแค่ชิมอย่างละคำก็อิ่มแล้ว ที่พบได้ทั่วไปตามร้านอาหารตะวันออกกลางก็ตาฮินีและฮุมมุส เครื่องจิ้มแบบครีมข้นๆ ตาฮินีทำจากงาบด ส่วนฮุมมุส ใช้ถั่วชิกพีปั่นรวมกับตาฮินี สลัดกรีก ปลาแฮร์ริงดอง ซุป Matzah ball ขอเรียกง่ายๆ ว่าซุปลูกชิ้น รับประทานในเทศกาลพาสโอเวอร์ เมนูของหวานก็มีพุดดิงนมมาลาบีและ Knafeh ของหวานประจำครัวอาหรับ แตกออกไปเป็นหลายเวอร์ชัน ทำจากแป้งและชีสราดด้วยน้ำเชื่อมไซรัป น้ำกุหลาบและถั่ว สำหรับคนที่ชอบของหวานบอกได้เลยว่า สองเมนูนี้พลาดไม่ได้\n\nงานเวิร์กชอปทั้งสนุกสนานและอิ่มท้อง ขากลับสถานทูตอิสราเอลแจกคู่มืออาหารที่ได้รับประทานทั้งหมดในวันนั้นมาด้วย ชื่อ A Brief Introduction to Cultural Backgrounds of Israeli Foods ที่ทีมงานสถานทูตตั้งใจทำอย่างมากให้ข้อมูลอาหารโดยละเอียด เดินทางไปอิสราเอลคราวหน้าไม่ต้องกลัวว่าจะสั่งอาหารไม่เป็น เปิดคู่มือเล่มเล็กๆ นี้ก็ช่วยได้มาก\n\nแต่ความน่าประทับใจอีกอย่างที่ไม่อยากละเลยคือ การลงครัวของทีมผู้สื่อข่าวค่อนข้างโกลาหล ถ้าไม่ใช่ฟู้ดบล็อกเกอร์การทำอาหารค่อนข้างกระท่อนกระแท่น โชคดีได้น้องๆ พนักงานร้าน Helena ช่วยแนะนำทุกอย่าง น้องๆ อัธยาศัยดีมากเต็มใจให้บริการและเข้าใจอาหารอิสราเอลเป็นอย่างดี คอยชี้แนะพี่ๆ นักข่าวไม่ให้เข้ารกเข้าพง แน่นอนว่า พวกเขาคือ พลเมืองอาเซียน\n\nบรรยากาศวันนั้นจึงกลายเป็นว่า \"น้องๆ พลเมืองอาเซียนกับสื่อมวลชนไทย ช่วยกันทำอาหารอิสราเอลที่ได้ชื่อว่าเป็นหม้อหลอมทางวัฒนธรรม ความร่วมมือร่วมใจนี้จะเป็นอย่างอื่นเสียมิได้นอกจากตัวอย่างความหลากหลายอันสมดุล เช่นเดียวกับที่อาหารอิสราเอลเป็น\"",
    "อิสราเอลไม่พอใจ ผู้นำชิลียังไม่รับสาส์นตั้งเอกอัครราชทูตใหม่": "สำนักข่าวต่างประเทศรายงานจากกรุงเทลอาวีฟ ประเทศอิสราเอล เมื่อวันที่ 18 ก.ย. ว่า กระทรวงการต่างประเทศของอิสราเอลเชิญนายฆอร์เฆ การ์วาฮัล เอกอัครราชทูตชิลี เข้าพบเมื่อวันศุกร์ที่ผ่านมา เพื่อปรึกษาหารืออย่างใกล้ชิดเกี่ยวกับ “พฤติการณ์อันน่าสงสัยและไม่เคยเกิดขึ้นมาก่อน” ของรัฐบาลชิลี ซึ่งสร้างความวิตกกังวลอย่างหนักให้กับอิสราเอลว่า “จะส่งผลกระทบต่อความสัมพันธ์ระดับทวิภาคี”\n\n2/2 in which Israel's response will be made clear to the ambassador.\n\n\n\n. — Israel Foreign Ministry (@IsraelMFA) September 16, 2022\n\n\n\nท่าทีดังกล่าวของอิสราเอลเกิดขึ้น หลังกระทรวงการต่างประเทศชิลีแจ้งโดยตรงมายัง นายกิล อาร์ตซเยลี เอกอัครราชทูตอิสราเอลคนใหม่ ว่า ประธานาธิบดีบกาเบรียล บอริก ขอเลื่อนกำหนดการรับมอบอักษรสาส์นตราตั้งของเอกอัครราชทูตอิสราเอลออกไปอีกอย่างน้อย 1 เดือน เป็นเดือน ต.ค. นี้ โดยให้เหตุผลเกี่ยวกับ “การเสียชีวิตของผู้เยาว์ชาวปาเลสไตน์ที่เกิดขึ้นเมื่อไม่นานมานี้” สื่อถึงเหตุการณ์เจ้าหน้าที่ฝ่ายความมั่นคงของอิสราเอลสังหารเด็กชายชาวปาเลสไตน์วัย 17 ปี ระหว่างการปะทะที่เมืองเจนิน ในเขตเวสต์แบงก์\n\nนายกิล อาร์ตซเยลี เอกอัครราชทูตอิสราเอล สนทนากับเจ้าหน้าที่ของอิสราเอล ระหว่างร่วมพิธีทางศาสนา ที่สุเหร่า วิยา เดล มาร์ ทางตอนกลางของชิลี\n\n\n\nอย่างไรก็ดี อาร์ตซเยลี พยายามไกล่เกลี่ยสถานการณ์ตึงเครียดทางการทูตที่เกิดขึ้น ด้วยการกล่าวว่า เจ้าหน้าที่ระดับสูงของกระทรวงการต่างประเทศชิลีชิลีเข้ามาขอโทษเขาเป็นการส่วนตัวหลายครั้งแล้ว และโดยส่วนตัวเขาเชื่อมั่นว่า ทุกฝ่ายจะร่วมกันก้าวข้ามผ่านเรื่องนี้ไปได้ด้วยดี เพื่อการสร้างเสริมความสัมพันธ์ฉันมิตรระหว่างทั้งสองประเทศต่อไป\n\nChile's President refused on Thursday to accept the credentials of Israel’s new envoy to the country after Palestinian teenager killed. More details here pic.twitter.com/LBhLOY6E9U — Quds News Network (@QudsNen) September 17, 2022\n\n\n\nขณะที่ กระทรวงการต่างประเทศของปาเลสไตน์ ออกแถลงการณ์ยกย่องการตัดสินใจของผู้นำชิลี ว่าเป็น “การดำเนินการที่สอดคล้องกับกฎหมายระหว่างประเทศ และมติของคณะมนตรีความมั่นคงแห่งสหประชาชาติ ( ยูเอ็นเอสซี )”.\n\nเครดิตภาพ : REUTERS",
    "อิสราเอลแต่งตั้งทูตประจำตุรกีครั้งแรกในรอบเกือบ 4 ปี หลังถูกตัดสัมพันธ์กรณีปะทะชาวปาเลสไตน์": "วันนี้ (20 กันยายน) กระทรวงการต่างประเทศอิสราเอลประกาศแต่งตั้งให้ ไอริต ลิลเลียน นักการทูตอาวุโสที่เคยทำงานในสถานทูตอิสราเอลในกรุงอังการา เมืองหลวงของตุรกี ดำรงตำแหน่งเอกอัครราชทูต นับเป็นการแต่งตั้งเอกอัครราชทูตประจำตุรกีครั้งแรกในรอบเกือบ 4 ปี หลังถูกตัดสัมพันธ์กรณีปะทะชาวปาเลสไตน์\n\nโดยทางการตุรกีเรียกทูตกลับประเทศ พร้อมประกาศให้ทูตอิสราเอลในตุรกีเดินทางออกนอกประเทศ เพื่อประท้วงกรณีที่กองทัพอิสราเอลโจมตีใส่ชาวปาเลสไตน์ในฉนวนกาซาเมื่อปี 2018 ซึ่งก่อนหน้านั้นทั้งสองประเทศมีปัญหากระทบกระทั่งในเกมการเมืองเรื่อยมา จนนำไปสู่การตัดสัมพันธ์ทางการทูตในท้ายที่สุด\n\nก่อนที่ทั้งอิสราเอลและตุรกีจะพยายามกลับมาฟื้นฟูความสัมพันธ์ระหว่างกันใหม่อีกครั้ง ผู้นำและผู้แทนระดับสูงของทั้งสองประเทศต่างเดินทางเยือนไปมาระหว่างกัน พร้อมประกาศจะดำเนินการแลกเปลี่ยนทูตระหว่างกันอย่างเป็นทางการอีกครั้ง ตั้งแต่ช่วงเดือนมิถุนายนที่ผ่านมา\n\nแต่อย่างไรก็ตาม รัฐบาลตุรกีภายในการนำของประธานาธิบดีเรเจป ไตยิป แอร์โดอัน ให้คำมั่น แม้ว่าตุรกีจะกลับมาฟื้นฟูความสัมพันธ์กับอิสราเอล นั่นไม่ได้หมายความว่าตุรกีจะสนับสนุนปาเลสไตน์น้อยลง สายสัมพันธ์ระหว่างตุรกีและปาเลสไตน์ที่ประชากรส่วนใหญ่ล้วนนับถือศาสนาอิสลามเช่นเดียวกันไม่ได้ถูกลดระดับ ลดความสำคัญลงไปเลย\n\nภาพ: Ozan Kose / AFP\n\nอ้างอิง:",
    "อิสราเอลพบฟอสซิลงาของช้างโบราณขนาดยักษ์ เก่าแก่ 500,000 ปี": "สำนักข่าวรอยเตอร์ส รายงานจากนครเยรูซาเลม ประเทศอิสราเอล เมื่อวันที่ 1 ก.ย. ว่า งาช้างยาว 2.5 เมตร ของช้างงาตรงโบราณ ได้รับการประมาณว่ามีอายุราว 500,000 ปี และมันถูกพบในพื้นที่ที่มีการกู้คืนเครื่องมือหินและหินเหล็กไฟ รวมถึงซากสัตว์อื่น ๆ ด้วย\n\nภาพถ่ายจากมุมสูง เผยให้เห็นพื้นที่ในเมืองราวาดิม ทางตอนใต้ของอิสราเอล ซึ่งคณะนักโบราณคดีค้นพบฟอสซิลงาช้างขนาดยักษ์\n\n“นี่คือฟอสซิลงาช้างในสภาพสมบูรณ์ที่ใหญ่ที่สุด เท่าที่เคยมีการพบในแหล่งยุคก่อนประวัติศาสตร์ของอิสราเอล หรือตะวันออกใกล้” นายอาวี เลวี นักโบราณคดีผู้เชี่ยวชาญด้านยุคก่อนประวัติศาสตร์ ขององค์การโบราณวัตถุอิสราเอล (ไอเอเอ) และผู้อำนวยการของการขุดค้น กล่าวในแถลงการณ์\n\nA fossilized tusk from a giant prehistoric elephant, estimated to be around half a million years old, was discovered at an excavation site in southern Israel https://t.co/7myogCe3MQ pic.twitter.com/2cMaG90eRJ — Reuters (@Reuters) September 1, 2022\n\nทั้งนี้ ช้างงาตรงเป็นสายพันธุ์สัตว์ที่สูญพันธ์ุไปแล้ว มันมีขนาดใหญ่กว่าช้างแอฟริกันอย่างมาก และเป็นส่วนหนึ่งของสัตว์ประจำท้องถิ่นในพื้นที่ ซึ่งรวมไปถึงวัวป่า, ม้าป่า, กวาง, หมูป่า และฮิปโปโปเตมัส อีกทั้งมันยังถูกล่าโดยมนุษย์เพื่อเป็นอาหาร และอาจเพื่อจุดประสงค์เชิงสัญลักษณ์เช่นกัน\n\nฟอสซิลงาช้างขนาดยักษ์ ซึ่งได้รับการขุดค้นพบ ที่เมืองราวาดิม ทางตอนใต้ของอิสราเอล\n\n“พวกเราคาดว่า การค้นพบงาช้างใหม่ในบริบททางโบราณคดีที่ชัดเจน จะช่วยทำให้ประเด็นนี้กระจ่างได้” ดร.ออมรี บาร์ซิไล จากไอเอเอ กล่าว\n\nเมื่อกระบวนการอนุรักษ์เสร็จสิ้น งาช้างจะถูกนำไปจัดแสดงที่โถงนิทรรศการถาวรในวิทยาเขตโบราณคดีแห่งชาติของอิสราเอล ในนครเยรูซาเลม.\n\nเครดิตภาพ : REUTERS",
    "อิสราเอลไม่ยอมให้นักกีฬาโอลิมปิกตายฟรี ตามล่า “กันยายนทมิฬ” สุดโลก!..แต่กลับฆ่าผิดคน!!": "“กันยายนทมิฬ” “BLACK SEPTEMBER” เป็นขบวนการหนึ่งขององค์การปลดปล่อยปาเลสไตน์ ซึ่งเกิดจากความขัดแย้งกับกองทัพจอร์แดนของกษัตริย์ฮุสเซน จนปะทะกันหนักในเดือนกันยายน ๒๕๑๓ และยืดเยื้ออยู่นาน การที่ก่อตั้งขบวนการนี้ขึ้นมาเพื่อแก้แค้นจอร์แดน และได้ลอบสังหารนายวาสฟีอัล-ทอล นายกรัฐมนตรีจอร์แดนได้สำเร็จ องค์การนี้เคยมาสร้างข่าวดังสนั่นโลกในเมืองไทย โดยเข้ายึดสถานทูตอิสราเอลจับเจ้าหน้าที่สถานทูตและครอบครัวเป็นตัวประกันเมื่อวันที่ ๒๘ ธันวาคม ๒๕๑๕ แต่เหตุการณ์ครั้งนี้กลับแฮปปี้เอนดิ้งอย่างมหัศจรรย์ ทั้งๆที่ก่อนหน้านั้นเพียง ๓ เดือนเศษ ขบวนการกันยายนทมิฬได้สร้างข่าวสนั่นโลกเหมือนกัน โดยบุกเข้าสังหารนักกีฬาของอิสราเอลในโอลิมปิกที่เยอรมันตายไป ๒ คน แล้วจับโคชและนักกีฬาอิสราเอล เพื่อต่อรองให้แลกเปลี่ยนกับสมาชิกของขบวนการที่ถูกจับ แต่เรื่องนี้จบลงอย่างโศกนาฏกรรมด้วยความตายของทั้งผู้ปฏิบัติการ ตัวประกัน นักบิน และตำรวจเหตุการณ์ที่เกิดขึ้นในกีฬาโอลิมปิกเมืองมิวนิกครั้งนั้น เริ่มขึ้นในเวลา ๔.๓๐ น.ของวันที่ ๕ กันยายน ๒๕๑๕ กลุ่มกันยายนทมิฬ ๘ คนได้บุกเข้าไปในหมู่บ้านนักกีฬา และจับนักกีฬาอิสราเอล ๑๑ คนรวมทั้งโคช แต่ ๒ คนพยายามหลบหนีเลยถูกยิงตาย กลุ่มปฏิบัติการเรียกร้องขอให้ปล่อยตัวนักโทษ ๒๓๐ คนที่อยู่ในเรือนจำอิสราเอลแลกกับตัวประกัน รัฐบาลอิสราเอลปฏิเสธและขอเข้ามามีส่วนร่วมในเรื่องนี้ด้วยเพราะมีประสบการณ์มาหลายครั้งแล้ว แต่เยอรมันไม่ยอมและเตรียมบุกเข้าช่วยตัวประกันเอง โดยพยายามยืดเวลาหาโอกาส ในการเจรจาฝ่ายกันยายนทมิฬได้ขอบินไปอียิปต์ เยอรมันตกลงพร้อมส่งเฮลิคอปเตอร์ ๒ ลำรับไปสนามบิน แต่เตรียมทีมสไนเปอร์ซุ่มโจมตีไว้เต็มอัตราในเวลา ๒๒.๓๐ ขณะที่กลุ่มกันยายนทมิฬเคลื่อนย้ายจากเฮลิคอปเตอร์จะไปขึ้นโบอิ้ง ๗๒๗ สไนเปอร์เยอรมันก็ลั่นไกใส่ คนในกลุ่มจึงยิงต่อสู้และขว้างระเบิดเข้าใส่เฮลิคอปเตอร์ที่ตัวประกันยังอยู่ในเครื่อง เป็นผลให้ตัวประกันตายทั้งหมด ตำรวจเยอรมันตายไป ๑ นักบินเฮลิคอปเตอร์อีก ๔ ฝ่ายกันยายนทมิฬตาย ๕ อีก ๓ คนรอดแต่ก็ถูกจับ๑ เดือนต่อมา ขบวนการกันยายนทมิฬได้จี้เครื่องบินลูฟท์ฮันซ่า เรียกร้องให้ปล่อยตัวสมาชิก ๓ คนนี้ รัฐบาลเยอรมันเลยต้องยอม แต่อิสราเอลไม่ยอมจบเรื่องนี้ที่จะให้ผู้ก่อการร้ายลอยนวล หน่วยข่าวกรองของอิสราเอลที่มีชื่อว่า “มอสสาด” จึงเปิดปฏิบัติการ “พระเจ้าพิโรธ” ตามล่าผู้ที่อยู่เบื้องหลังการสังหารนักกีฬาโอลิมปิกของตนให้ได้ มอสสาดสืบรู้ว่าผู้อยู่เบื้องหลังเรื่องนี้ก็คือ อาลี ฮัสซัน ซาลาเมห์ ผู้มีฉายาว่า “Red Price” ซึ่งกำลังซ่อนตัวอยู่ที่สวีเดนอาลี ฮัดซัน ซาลาเมห์ เกิดในครอบครัวร่ำรวยชาวปาเลสไตน์ พ่อเสียชีวิตในการทำสงครามกับอิสราเอล แต่ไปใช้ชีวิตเจ้าสำราญอยู่ที่เยอรมันในโฉมหน้าเป็นคนรูปหล่อพ่อรวย เป็นนักรัก นักแข่งรถ ควงสาวไม่ซ้ำหน้า แต่เบื้องหลังซาลาเมห์เป็นคนที่ให้ความช่วยเหลือองค์การปลดปล่อยปาเลสไตล์ รวมทั้งเป็นผู้ที่ยัสเซอร์ อาราฟัด ผู้นำองค์กรให้ความไว้วางใจ และเป็นผู้ก่อตั้งหน่วยรักษาความปลอดภัยให้กับอาราฟัดด้วยปฏิบัติการพระเจ้าพิโรธครั้งนี้มี ไมเคิล ฮาร์รารี่ ผู้มีฉายา “เจมส์ บอนด์ แห่งอิสราเอล” เป็นหัวหน้าทีม มีสมาชิกทั้งชายหญิง ๑๕ คน แบ่งเป็น ๕ ชุด คือชุดแรกเป็นทีมสังหาร ชุดที่ ๒ เป็นหน่วยคุ้มครองทีมสังหาร ชุดที่ ๓ เป็นฝ่ายอำนวยความสะดวกในการขนส่งและเดินทาง ชุดที่ ๔ มีหน้าที่สะกดรอยตามเป้าหมายและวางแผนเส้นทางหลบหนีให้ชุดสังหาร ชุดที่ ๕ ทำหน้าที่ดูแลการสื่อสารของทีมในเดือนกรกฎาคม ๒๕๑๖ ทีมล่าสังหารมุ่งไปที่รีสอร์ทแห่งหนึ่งที่เมืองลิลลิแฮมเมอร์ ทางตอนเหนือของนอร์เวย์ ตามข้อมูลที่ว่า เรดปรินซ์ซ่อนตัวเป็นเด็กเสิร์ฟอยู่ ใช้เอกสารเป็นคนโมร็อกโคในชื่อ อาเหม็ด บุชิกี ทีมล่าสังหารไปซุ่มดูเห็นบุชิกีกำลังเสิร์ฟให้สายลับของปาเลสไตน์คนหนึ่งอยู่พอดี เข้าใจว่าทั้งสองคนกำลังวางแผนอะไรกันบางอย่าง ทำให้แน่ใจว่าบุชิกีก็คือเรดปริ้นซ์ไม่ผิดตัวอย่างแน่นอน และนี่จะเป็นงานชิ้นโบว์แดงของมอสสาดที่ล้างแค้นให้นักกิฬาโอลิมปิกอิสราเอลแผนสังหารถูกกำหนดขึ้นในวันที่ ๒๑ กรกฎาคม ๒๕๑๖ เมื่อบุชิกีออกจากโรงภาพยนตร์กำลังจะกลับบ้านพร้อมกับแฟนสาวชาวนอร์เวย์ที่กำลังมีครรภ์ หน่วยล่าสังหารอิสราเอลจึงสาดกระสุนใส่เขา ๑๓ นัด เสียชีวิตทันที แต่แฟนสาวไม่ได้รับอันตรายรุ่งขึ้นหนังสือพิมพ์ต่างเสนอข่าวที่บุชิกีถูกสังหารอย่างน่าแปลกใจ เพื่อนบ้านต่างยืนยันว่าเขาเป็นคนนิสัยดีมาก และเปิดเผยเรื่องราวต่างๆของเขาจนทำให้มอสสาดรู้ว่าสังหารผิดคนเสียแล้ว ความตายของเด็กเสิร์ฟผู้บริสุทธิ์จากความผิดพลาดของมอสสาดแพร่ไปทั่วโลก แสดงให้เห็นว่าองค์กรที่เลื่องชื่อนี้ไม่ได้มีประสิทธิภาพสมกับชื่อเสียง นอร์เวย์ถือว่าเรื่องนี้ยิ่งกว่าการฆาตกรรมธรรมดา ยังเป็นการละเมิดอธิปไตยด้วย จึงดำเนินการตามกฎหมายตามจับสายลับอิสราเอลได้ ๖ คน แต่หัวหน้าหน่วยกับมือสังหารหนีออกนอกประเทศไปได้ พบว่าทั้งหมดใช้หนังสือเดินทางปลอม เรื่องกระจ่างแจ้งเมื่อคนหนึ่งในกลุ่มนี้ทนแรงกดดันกับวิธีการสอบสวนของของตำรวจนอร์เวย์ไม่ไหวยอมเปิดเผยปฏิบัติการ “พระเจ้าพิโรธ” ทางการอิสราเอลเลยยอมเสียหน้าขอเจรจาเพื่อช่วยสายลับเหล่านี้ แต่ทางนอร์เวย์ไม่ยอม ดำเนินคดีตามกฎหมาย ศาลได้ตัดสินจำคุกทั้ง ๖ คนตามความผิดต่างกันไป ๑-๕ ปีความจริงแล้วอาลี ฮัดซัน ซาลาเมห์ แม้เขาจะเป็นผู้สนับสนุนองค์การปลดปล่อยปาเลสไตน์ แต่ไม่ได้เกี่ยวข้องกับการจับนักกีฬาอิสราเอลที่โอลิมปิกเลย งานหลักที่เขาทำให้องค์การคือเป็นผู้ประสาน ๑๐ ทิศ ป้อนข้อมูลเบื้องหลังการเมืองให้หลายประเทศในย่านนั้นรวมทั้งอเมริกาเพื่อมุ่งผลประโยชน์ของปาเลสไตน์ ในช่วงสงครามกลางเมืองเลบานอน ซาลาเมห์เป็นคนที่ช่วยพานักการทูตสหรัฐออกจากเลบานอนได้ เขาจึงมีสายสัมพันธ์ใกล้ชิดกับซีไอเอ ที่ป้อนข้อมูลให้อเมริกาก็เพื่อให้ช่วยปาเลสไตน์จากการรุกรานของอิสราเอล ซึ่งอเมริกาก็พอใจในข้อมูลที่ได้จากเขา ทำให้มั่นใจว่าจะไม่มีผู้ก่อการร้ายรายใดในตะวันออกกลางทำร้ายคนอเมริกันหรือโจมตีสถานทูตสหรัฐ และได้ตอบแทนเขาโดยช่วยเรียกร้องอิสราเอลคืนดินแดนให้ปาเลสไตน์เพิ่มขึ้นส่วน “เจมส์ บอนด์แห่งอิสราเอล” ก็เป็นเจมส์ บอนด์สมชื่อ หนีออกนอกประเทศไปได้พร้อมพามือสังหารไปด้วย เขายอมรับความผิดพลาดที่ทำให้มอสสาดเสียหน้าในครั้งนี้ด้วยการยื่นใบลาออก แต่ได้รับการยับยั้งจากนางโกลดา แมร์ นายกรัฐมนตรี เลยต้องทำหน้าที่เป็นเจมส์ บอนด์ต่อไปเรื่องที่ตื่นเต้นซับซ้อนยังกับหนังนี้ หากจะถามว่าไม่มีนางเอกหรือ นางเอกของเรื่องนี้มีนามว่า ซิลเวีย ราฟาเอล เป็น ๑ ใน ๘ ของหน่วยปฏิบัติการพระเจ้าพิโรธที่นอร์เวย์ เธอเกิดในอาฟริกาใต้ พ่อเป็นชาวยิวที่รอดชีวิตจากค่ายล้างเผ่าพันธุ์ในเยอรมันในสงครามโลกครั้งที่ ๒ เธอคือคนที่ระบุว่าอาเหม็ด บุชิกีคือซาลาเมห์ จึงถูกศาลนอร์เวย์ตัดสินจำคุกสูงกว่าทุกคนถึง ๕ ปี เมื่อพ้นโทษเธอก็เสียความรู้สึกกับงานสายลับ จึงไม่ยอมกลับไปอิสราเอล และแต่งงานกับทนายความชาวนอร์เวย์ที่ว่าความให้สายลับมอสสาดในคดีนี้ แฮปปี้เอนดิ้งไปปฏิบัติการของขบวนการกันยายนทมิฬที่เมืองมิวนิก เป็นโศกนาฏกรรมที่สะเทือนใจคนทั้งโลก แต่ปฏิบัติการของขบวนการนี้ที่กรุงเทพฯ กลับทำให้คนทั้งโลกถอนหายใจและยิ้มด้วยความสุข ทั้งแปลกใจว่าเรื่องมหัศจรรย์อย่างนี้ไม่น่าเกิดขึ้นได้ในโลก สามารถทำให้กันยายนทมิฬกลับใจได้ ทั้งๆที่ลงมือปฏิบัติการไปแล้ว",
    "อิสราเอลรับ ทหารยิง ‘ชิรีน อาบู อัคเลห์’ นักข่าวดังดับ": "อิสราเอลรับ ทหารยิง ‘ชิรีน อาบู อัคเลห์’ นักข่าวดังดับ\n\nกองทัพอิสราเอลออกมายอมรับเป็นครั้งแรกว่า ทหารอิสราเอลเป็นผู้ยิง ชิรีน อาบู อัคเลห์ นักข่าวชาวอเมริกันเชื้อสายปาเลสไตน์ผู้โด่งดังในตะวันออกกลางของสำนักข่าวอัลจาซีรา เสียชีวิตเพราะเข้าใจผิดว่าเธอเป็นกองกำลังติดอาวุธ ขณะเข้าไปทำข่าวกองทัพอิสราเอลบุกค่ายผู้ลี้ภัยในเมืองเญนิน ในเขตเวสต์แบงก์ เมื่อวันที่ 11 พฤษภาคมที่ผ่านมา\n\nกองทัพอิสราเอลเปิดเผยรายงานการสอบสวนฉบับสุดท้ายเกี่ยวกับการเสียชีวิตของอาบู อัคเลห์ ซึ่งระบุว่า มีความเป็นไปได้สูงที่อาบู อัคเลห์ ถูกกองกำลังป้องกันประเทศของอิสราเอล (ไอดีเอฟ) ยิงโดยไม่ได้ตั้งใจ โดยไอดีเอฟยิงไปที่ผู้ต้องสงสัยซึ่งระบุว่าเป็นมือปืนติดอาวุธชาวปาเลสไตน์\n\nการออกมายอมรับดังกล่าวมีขึ้นหลังจากหลายเดือนที่อิสราเอลปฏิเสธว่าเป็นไปไม่ได้ที่จะระบุถึงที่มาของกระสุนที่ยิงอาบู อัคเลห์ เสียชีวิต พร้อมทั้งอ้างว่าเธออาจเสียชีวิตจากการยิงของกลุ่มติดอาวุธ\n\n“ข้อสรุปของเราคือไม่สามารถระบุได้ชัดเจนว่าปืนกระบอกใดที่สังหารอาบู อัคเลห์ แต่มีความเป็นไปได้สูงที่เธอถูกยิงโดยไม่ตั้งใจจากทหารไอดีเอฟ ซึ่งไม่ทราบว่าเธอคือผู้สื่อข่าว” กองทัพอิสราเอลระบุ\n\nอย่างไรก็ดีขณะถูกยิง อาบู อัคเลห์ สวมเสื้อเกราะกันกระสุนที่มีคำว่า “Press” เขียนไว้อย่างชัดเจน พร้อมกับสวมหมวกนิรภัย แต่เธอถูกยิงที่ศีรษะและเสียชีวิตทันทีระหว่างปฏิบัติการทางทหารดังกล่าวของกองทัพอิสราเอล\n\nครอบครัวของอาบู อัคเลห์ ออกมาตอบโต้ทันทีว่า กองทัพอิสราเอลปฏิเสธความรับผิดชอบต่อการฆาตกรรมนักข่าว พวกเรายังคงเจ็บปวด สิ้นหวัง และผิดหวังอย่างลึกซึ้ง พร้อมกับเรียกร้องให้มีการสอบสวนที่น่าเชื่อถือโดยสหรัฐ\n\nด้านสำนักข่าวอัลจาซีราประณามการสอบสวนของอิสราเอล พร้อมเรียกร้องให้มีการสอบสวนจากองค์การระหว่างประเทศที่เป็นอิสระ พร้อมกับประณามกองกำลังอิสราเอลที่ไม่เต็มใจยอมรับอาชญากรรมของพวกเขาอย่างชัดเจน และพยายามที่จะหลบเลี่ยงการดำเนินคดีกับผู้กระทำผิด",
    "นักโทษปาเลสไตน์ในอิสราเอลอดอาหารประท้วง ‘การคุมขังไม่ตั้งข้อหา’ นานเกือบ 6 เดือน จนถึงขีดอันตราย": "นักโทษปาเลสไตน์ในอิสราเอลอดอาหารประท้วง ‘การคุมขังไม่ตั้งข้อหา’ นานเกือบ 6 เดือน จนถึงขีดอันตราย",
    "อิสราเอลรับมอบ “เอกสารปาปิรุสหายาก” คืนจากเจ้าของในสหรัฐ": "สำนักข่าวซินหัวรายงานจากเมืองเยรูซาเลม ประเทศอิสราเอล เมื่อวันที่ 9 ก.ย. ว่า องค์การโบราณวัตถุอิสราเอล ( ไอเอเอ ) รายงานว่า เอกสารปาปิรุสบอบบางสุดหายาก ซึ่งมีอายุเก่าแก่ประมาณ 2,600 ปี และได้รับการค้นพบในถ้ำทะเลทรายของอิสราเอล เมื่อหลายสิบปีก่อน ได้ถูกส่งคืนสู่อิสราเอลแล้ว จากผู้เป็นเจ้าของในสหรัฐ\n\n\n\nเอกสารดังกล่าวประกอบด้วย ข้อความภาษาฮีบรูโบราณที่ฉีกขาด 4 บรรทัด ซึ่งเริ่มต้นด้วยคำว่า “ถึง อิชมาเอล” ( To Ishmael send ) อันบอกเป็นนัยว่า เอกสารฉบับนี้เป็นจดหมายที่ระบุข้อความถึงผู้รับ\n\n\n\nนายชมูเอล อาฮิตูฟ นักวิจัยผู้ริเริ่มโครงการเรียกคืนเอกสารดังกล่าว หลังจากพบภาพถ่ายกระดาษโบราณนี้ เมื่อปี 2561 กล่าวว่า อิชมาเอลเป็นชื่อของเจ้าหน้าที่ ซึ่งปรากฏในหลายการค้นพบทางอักขรวิทยา เช่น บนจี้โบราณที่เด็กชายสวมใส่ เพื่อปัดเป่าวิญญาณชั่วร้าย หรือตราประทับดินเหนียวที่ใช้ปิดผนึกเอกสารการบริหารของราชวงศ์\n\n\n\nปัจจุบันชิ้น ส่วนข้อความข้างต้นถูกนำไปรวมกับเอกสารอีกสองฉบับจากช่วงเวลาเดียวกัน ซึ่งค้นพบในถ้ำทะเลทราย ระหว่างปี 2490-2499 และยังประกอบด้วยต้นฉบับภาษาฮีบรูเก่าแก่ที่สุด\n\n\n\nด้านเจ้าของเอกสารปาปิรุสจากสหรัฐ กล่าวว่า มารดาของเขาได้รับกระดาษโบราณดังกล่าวมาจากภัณฑารักษ์พิพิธภัณฑ์ และผู้ค้าโบราณวัตถุในนครเยรูซาเลม เมื่อปี 2508 โดยเขาตกลงทำการส่งคืนหลังเยี่ยมชมห้องปฏิบัติการอนุรักษ์ของไอเอเอ ซึ่งทำให้เชื่อมั่นว่า ไอเอเอเป็นสถานที่ดีที่สุดในการอนุรักษ์ และค้นคว้าเอกสารชิ้นนี้.\n\nข้อมูล-ภาพ : XINHUA",
    "สถานทูตอิสราเอล-สมาคมนักข่าวฯ จัดอีเวนต์เรียนรู้วัฒนธรรมอาหารอิสราเอล": "",
    "ไทย-อิสราเอล หารือยกระดับแรงงาน เพิ่มมูลค่าการค้า วิทยาศาสตร์และเทคโนโลยี": "22 ก.ย.65 - รองนายกรัฐมนตรี หารือ เอกอัครราชทูตอิสราเอล สานต่อร่วมมือด้านแรงงาน เพิ่มมูลค่าการค้าวิทยาศาสตร์ เทคโนโลยีและนวัตกรรม\n\n\n\n\n\nที่ ตึกบัญชาการ 1 ทำเนียบรัฐบาล นางออร์นา ซากิฟ (H.E. Ms. Orna Sagiv) เอกอัครราชทูตรัฐอิสราเอลประจำประเทศไทย เข้าเยี่ยมคารวะ พลเอก ประวิตร วงษ์สุวรรณ รองนายกรัฐมนตรี ในโอกาสเข้ารับหน้าที่ โดยรองนายกรัฐมนตรี พลเอกประวิตร กล่าวต้อนรับและยินดีที่ความสัมพันธ์ทั้งสองประเทศราบรื่น และความร่วมมือระหว่างกันในด้านต่าง ๆ มีความก้าวหน้าเป็นที่น่าพึงพอใจอย่างยิ่ง โดยเฉพาะการค้า แรงงาน การพัฒนา กลาโหมและความมั่นคง\n\n\n\n\n\nโดยพลเอกประวิตร ได้แสดงความยินดีที่ทั้งสองประเทศจะได้เฉลิมฉลองความสัมพันธ์ทางการทูตครบรอบ 70 ปี ในปี2567 และหวังว่าจะได้ต้อนรับการเยือนไทยของประธานาธิบดีอิสราเอลอย่างเป็นทางการในอนาคตเพื่อกระชับความสัมพันธ์ระหว่างไทยและอิสราเอลให้แน่นแฟ้นใกล้ชิดยิ่งขึ้น และขอบคุณรัฐบาลอิสราเอลที่ดูแลสวัสดิภาพของแรงงานไทยภาคการเกษตรในอิสราเอล ซึ่งแรงงานไทยถือเป็นแรงงานสำคัญในภาคการเกษตรของอิสราเอล\n\n•\n\nด้านเอกอัครราชทูตอิสราเอลได้แสดงความยินดีที่ได้พบปะรองนายกรัฐมนตรีในวันนี้ โดยแสดงความพร้อมในการกระชับความร่วมมือในเรื่องการค้า แรงงาน เทคโนโลยี และความมั่นคง ทั้งนี้ ยังได้เน้นย้ำว่าอิสราเอลให้ความสำคัญกับไทยในฐานะประเทศที่มีบทบาทนำ และเป็นสะพานเชื่อมไปสู่ประเทศอื่น ๆ ในอาเซียน และไทยยังเป็นจุดหมายปลายทางด้านการท่องเที่ยวที่สำคัญของชาวอิสราเอล โดยมีชาวอิสราเอลเดินทางมาไทยเฉลี่ยปีละเกือบ 2 แสนคนสะท้อนถึงความสัมพันธ์ใกล้ชิดในระดับประชาชน ซึ่งเป็นรากฐานที่ดีต่อความสัมพันธ์ระหว่างสองประเทศ\n\n\n\n\n\nผลการหารือในครั้งนี้ ประสบความสำเร็จ ทางด้านเอกอัครราชทูตอิสราเอลยืนยันที่จะสานต่อความร่วมมือทุกด้านพร้อมส่งเสริมให้ความสัมพันธ์ไทยและอิสราเอลแน่นแฟ้นยิ่งขึ้น โดยทั้งสองฝ่ายเห็นพ้องกันที่จะสานต่อแนวทางการส่งเสริมการแลกเปลี่ยน องค์ความรู้ และการถ่ายทอดเทคโนโลยีและนวัตกรรมระหว่างกัน เพื่อนำมาพัฒนาเทคโนโลยีด้านการเกษตรและการบริหารจัดการน้ำ โดยเฉพาะการผลิตน้ำจืดจากทะเล และความร่วมมือในด้านstartup และ SMEs ซึ่งเป็นประเด็นที่ไทยประสงค์จะเรียนรู้จากฝ่ายอิสราเอล ในขณะเดียวกันอิสราเอลประสงค์รับแรงงานภาคการก่อสร้างจากไทยเพิ่มเติมด้วย",
    "": "สำนักข่าวทาสส์ของทางการ รัสเซีย รายงานอ้างแหล่งข่าวไม่เปิดเผยชื่อรายหนึ่งเมื่อวันเสาร์ (24 ก.ย.) ว่า สภาดูมา หรือสภาผู้แทนราษฎรของรัสเซียอาจอภิปรายเรื่องการ ผนวกดินแดนยูเครน ที่รัสเซียยึดครองได้ในวันที่ 29 ก.ย. หลังเมื่อวันศุกร์ (23 ก.ย.) รัฐบาลมอสโกจัดการลง ประชามติ เรื่องการเข้าร่วมกับรัสเซียในสี่พื้นที่ยึดครองของยูเครน เรียกเสียงประณามจากรัฐบาลเคียฟและชาติตะวันตก ผู้ไม่ให้ราคากับการลงประชามติกล่าวว่าเป็นความจอมปลอมและจะไม่มีวันยอมรับผลการลงคะแนน\n\nส่วนการ ประท้วงในรัสเซีย ต่อต้านการเรียกระดมพลครั้งแรกนับตั้งแต่ สงครามโลกครั้งที่ 2 ของประธานาธิบดี วลาดิมีร์ ปูติน กลุ่มตรวจสอบอิสระOVD-Info กล่าวว่า เมื่อวันพุธ (21 ก.ย.) ผู้ประท้วงถูกจับกุมกว่า 1,300 คนใน 38 เมือง เมื่อเย็นวันเสาร์ ถูกจับกุมกว่า 740 คน ในกว่า 30 เมือง ไล่ตั้งแต่เซนต์ปีเตอร์สเบิร์กไปจนถึงไซบีเรีย\n\nเมื่อวันเสาร์ สำนักงานประธานาธิบดีโวโลดิมีร์ เซเลนสกีของยูเครน เปิดเผยเทปบันทึกการสัมภาษณ์ผู้นำกับสื่อฝรั่งเศส ที่บันทึกไว้เมื่อวันพุธ (21 ก.ย.) ประธานาธิบดีเซเลนสกีกล่าวว่า ตกใจมากที่อิสราเอลไม่ให้ระบบต่อต้านขีปนาวุธไอรอนโดมแก่ยูเครนใช้รับมือการโจมตีจากรัสเซีย\n\n“ผมไม่ทราบว่าเกิดอะไรขึ้นกับอิสราเอล พูดจริงๆ ตรงไปตรงมา ผมช็อก เพราะไม่เข้าใจว่าทำไมพวกเขาถึงไม่ให้ระบบป้องกันภัยทางอากาศกับเรา” ประธานาธิบดีเซเลนสกีกล่าว",
    "อิสราเอลเตรียมแบนโบอิง 747 หวังลดมลภาวะอากาศ-เสียง": "มาตรการดังกล่าวเป็นส่วนหนึ่งของแผนพัฒนาสิ่งแวดล้อมที่ดีขึ้น โดยเจ้าหน้าที่แจ้งไปยังสายการบินต่างๆว่า ไม่สามารถจอดเครื่องบินขนาดใหญ่ที่สนามบินนานาชาติเบนกูเรียนใกล้กรุงเทลอาวีฟได้ เริ่มตั้งแต่ฤดูร้อนในปี 2566\n\nคำสั่งดังกล่าวเจาะจงไปที่เครื่องบินขนส่งสินค้าเป็นส่วนใหญ่ ไม่ได้จำกัดว่าเครื่องบินที่เดินทางมายังอิสราเอลทั้งหมด จะต้องหยุดใช้เครื่องบินลำใหญ่",
    "ขุดพบงาช้างยักษ์โบราณ อายุประมาณ 500,000 ปี ในอิสราเอล": "วันนี้ (1 ก.ย. 65) สำนักข่าวรอยเตอร์รายงานว่า พบฟอสซิลงาช้างยุคก่อนประวัติศาสตร์ขนาดยักษ์ที่ครั้งหนึ่งเคยมีชีวิตอยู่บริเวณทะเลเมดิเตอร์เรเนียน โดยพบที่แหล่งขุดค้นทางตอนใต้ของประเทศอิสราเอล ซึ่งนักโบราณคดีเผยว่า เป็นข้อมูลเชิงลึกที่หาได้ยากเกี่ยวกับสิ่งมีชีวิตที่ผู้อาศัยอยู่ในพื้นที่นี้ในยุคแรกโดยงาที่พบยาว 2.5 เมตร ซึ่งเป็นของช้างงาตรง (Palaeoloxodon antiquus) มีอายุประมาณ 500,000 ปี และถูกพบในบริเวณที่พบเครื่องมือหิน และซากสัตว์อื่นๆ ซึ่งช้างงาตรงได้สูญพันธุ์ไปแล้ว และมีขนาดใหญ่กว่าช้างแอฟริกามาก อาจมีความสูงได้ถึง 4.5 เมตร และอาจมีน้ำหนักเกิน 14 ตันทางผู้นำในการขุดค้นของสำนักโบราณวัตถุของอิสราเอล “เอวี เลวี” กล่าวว่า “นี่คืองาช้างที่สมบูรณ์ที่สุดที่เคยพบในแหล่งยุคก่อนประวัติศาสตร์ในอิสราเอล สิ่งที่เราจะทำคืออนุรักษ์มันไว้”ทั้งนี้ งาจะถูกนำไปจัดแสดงที่นิทรรศการในวิทยาเขตแห่งชาติด้านโบราณคดีแห่งอิสราเอลในกรุงเยรูซาเล็ม",
    "อิสราเอลเตรียมแบน “โบอิ้ง 747” เหตุกังวลปัญหาสิ่งแวดล้อม": "สำนักข่าวต่างประเทศรายงานจากนครเยรูซาเลม ประเทศอิสราเอล เมื่อวันที่ 5 ก.ย. ว่า เนื่องจากมาตรการดังกล่าวเป็นส่วนหนึ่งของแผนที่กว้างขึ้นภายใต้การพัฒนาเพื่อปรับปรุงสภาพแวดล้อมโดยรอบ เจ้าหน้าที่การท่าอากาศยานอิสราเอล กล่าวว่า ทางการได้แจ้งสายการบินต่าง ๆ แล้วว่า เครื่องบินขนาดใหญ่จะไม่สามารถลงจอดที่สนามบินเบนกูเรียน ใกล้กรุงเทลอาวีฟ ในช่วงฤดูร้อนปี 2566 ได้\n\nทั้งนี้ คำสั่งข้างต้นมีไว้สำหรับเครื่องบินบรรทุกสินค้าเป็นหลัก เนื่องจากผู้ขนส่งส่วนใหญ่หยุดใช้เครื่องบินโบอิ้ง 747 และเครื่องบิน 4 เครื่องยนต์อื่น ๆ ในการเดินทางมายังอิสราเอลแล้ว\n\nIsrael Airports Authority said on Sunday that aircraft with four engines, including Boeing 747 would be banned starting from March 31, 2023\n\n\n\nThe move, which is part of a broader environmental plan, is expected to reduce noise and air pollutionhttps://t.co/07URSMIsP7 — i24NEWS English (@i24NEWS_EN) September 4, 2022\n\nนอกจากนี้ “แอล อัล” สายการบินแห่งชาติของอิสราเอล ได้ปลดประจำการกลุ่มเครื่องบินโบอิ้ง 747 และใช้เครื่องบินโบอิ้ง 777 และ 787 แบบเครื่องยนต์คู่ กับการเดินทางระยะไกลแทน ขณะที่สายการบินคู่แข่งหลายรายใช้เครื่องบินโบอิ้งเหล่านั้น หรือเครื่องบินแอร์บัสที่เทียบเคียงได้ เพื่อมายังสนามบินเบนกูเรียนเช่นกัน แม้ว่าเครื่องบินโบอิ้ง 747 จะยังมีบางคนใช้เพื่อขนส่งสินค้าก็ตาม\n\nอย่างไรก็ดี ปฏิบัติการของเครื่องบินแบบ 4 เครื่องยนต์ จะได้รับอนุญาตให้ใช้ในกรณีพิเศษ และจะต้องมีใบอนุญาตพิเศษเท่านั้น.\n\nเครดิตภาพ : GETTY IMAGES",
    "ผบ.ทร.ลงนามซื้อโดรน HERMES 900 จากอิสราเอลวงเงิน 4 พันล้าน": "เมื่อวันที่ 21 ก.ย. ผู้สื่อข่าวรายงานว่า พล.ร.อ.สมประสงค์ นิลสมัย ผู้บัญชาการทหารเรือ (ผบ.ทร.)และ Mr. Nissim Assaf Cohen ผู้อำนวยการฝ่ายพัฒนาธุรกิจและการตลาด ( Business Development and Marketing Director) บริษัท Elbit Systems Ltd. ได้ร่วมกันลงนามในสัญญาซื้อขายอากาศยานไร้คนขับประจำฐานบินชายฝั่ง ระหว่าง กองทัพเรือ กับ บริษัท Elbit Systems Ltd. รัฐอิสราเอล ที่ห้องรับรอง กองบัญชาการกองทัพเรือ\n\nโดยสัญญาดังกล่าว เป็นการจัดหาระบบอากาศยานไร้คนขับประจำฐานบินชายฝั่งแบบ HERMES 900 ในการปฏิบัติการเพื่อรักษาสิทธิและอำนาจอธิปไตยเหนืออาณาเขตทางทะเลของไทย และคุ้มครองเส้นทางคมนาคมทางทะเลเข้า – ออกประเทศไทยให้ได้อย่างต่อเนื่องโดยใช้ในการตรวจการณ์พื้นน้ำ พิสูจน์ทราบ ชี้เป้าพ้นระยะขอบฟ้า และโจมตีเป้าหมายได้ตามขีดความสามารถของระบบอาวุธ รวมทั้งช่วยเหลือในการป้องกันและปราบปรามการกระทำผิดกฎหมายทางทะเล การบรรเทาสาธารณภัยทางทะเลและชายฝั่งในพื้นที่ที่ได้รับมอบหมายตลอดจนสนับสนุนการช่วยเหลือผู้ประสบภัยในทะเลโดยติดตั้งประจำที่ทัพเรือภาคต่าง ๆ ตามที่ ทร. จะกำหนด ในวงเงินรวมไม่เกิน 4,070 ล้านบาท ระยะเวลาดำเนินโครงการ 4 ปีตั้งแต่ปีงบประมาณ 2565 – 2568 ซึ่งระบบดังกล่าวได้ถูกใช้งานในประเทศต่าง ๆ ทั่วโลกกว่า 10 ประเทศ ได้แก่ อิสราเอล ชิลี เม็กซิโก โคลัมเบีย บราซิล สวิสเซอแลนด์ แคนาดา ฟิลิปปินส์ ไอซ์แลนด์ กรีซสิงคโปร์ และ UN",
    "พบซากงาช้างอายุ 500,000 ปี ในอิสราเอล": "",
    "ผบ.ทร.ลงนามซื้ออากาศยานไร้คนขับจากอิสราเอลวงเงินกว่า 4 พันล้าน": "พลเรือเอก สมประสงค์ นิลสมัย ผู้บัญชาการทหารเรือ และ Mr. Nissim Assaf Cohen ผู้อำนวยการฝ่ายพัฒนาธุรกิจและการตลาด ( Business Development and Marketing Director) บริษัท Elbit Systems Ltd. ได้ร่วมกันลงนามในสัญญาซื้อขายอากาศยานไร้คนขับประจำฐานบินชายฝั่ง ระหว่าง กองทัพเรือ กับ บริษัท Elbit Systems Ltd. รัฐอิสราเอล\n\n\n\nโดยสัญญาดังกล่าว เป็นการจัดหาระบบอากาศยานไร้คนขับประจำฐานบินชายฝั่งแบบ HERMES 900 ในการปฏิบัติการเพื่อรักษาสิทธิและอำนาจอธิปไตยเหนืออาณาเขตทางทะเลของไทย และคุ้มครองเส้นทางคมนาคมทางทะเลเข้า-ออกประเทศไทย ให้ได้อย่างต่อเนื่อง\n\n\n\n",
    "มหาเศรษฐีอิสราเอล-คาซัค ทุ่มงบสร้างศาสนสถาน 3 ศาสนา": "",
    "อิสราเอลเริ่มฉีด 'วัคซีนโควิด-19' โดสกระตุ้น รุ่นต้านโอไมครอน": "เยรูซาเล็ม, 22 ก.ย. (ซินหัว) -- เมื่อวันพุธ (21 ก.ย.) คลาลิต (Clalit) องค์กรด้านการดูแลสุขภาพรายใหญ่ที่สุดของอิสราเอล และกระทรวงสาธารณสุขอิสราเอล เปิดเผยการเริ่มใช้วัคซีนป้องกันโรคติดเชื้อไวรัสโคโรนาสายพันธุ์ใหม่ (โควิด-19) รุ่นปรับปรุงที่มุ่งต้านเชื้อไวรัสฯ ชนิดกลายพันธุ์ สายพันธุ์โอไมครอน ฉีดเป็นโดสกระตุ้นทั่วประเทศ\n\nแถลงการณ์จากคลาลิตและกระทรวงฯ ระบุว่าวัคซีนดังกล่าวถูกจัดสรรที่คลินิกขององค์กรการดูแลสุขภาพทั่วประเทศ และแนะนำให้ฉีดในคนกลุ่มเสี่ยง ซึ่งรวมถึงผู้ที่มีอายุ 65 ปีขึ้นไป บุคลากรทางการแพทย์ และครู โดยอิสราเอลยังอนุญาตผู้ที่มีอายุ 12 ปีขึ้นไปฉีดวัคซีนโดสตัวใหม่นี้ หากได้รับวัคซีนโดสปกติครบสองโดสหรือเคยหายป่วยจากโรคโควิด-19 แล้วกระทรวงฯ ชี้ว่าวัคซีนโดสตัวใหม่ถูกออกแบบเพื่อกระตุ้นการตอบสนองของภูมิคุ้มกันเชื้อไวรัสฯ สายพันธุ์โอไมครอนอย่างมีประสิทธิภาพยิ่งขึ้น พร้อมเสริมว่าโครงการดังกล่าวถือเป็นส่วนหนึ่งของการเตรียมพร้อมสำหรับการระบาดระลอกใหม่ที่อาจเกิดขึ้นในช่วงฤดูหนาวนี้อนึ่ง ชาวอิสราเอลมากกว่า 6.15 ล้านคน หรือร้อยละ 64 ของจำนวนประชากรทั้งหมด ได้รับวัคซีนป้องกันโรคโควิด-19 อย่างน้อย 2 โดสในประเทศนับถึงปัจจุบัน",
    "ซีเรียโวยอิสราเอลโจมตีสนามบินดามัสกัส ทหารตายอย่างน้อย 5 นาย": "สำนักข่าวต่างประเทศรายงานจากกรุงดามัสกัส ประเทศซีเรีย เมื่อวันที่ 17 ก.ย. ว่า กระทรวงกลาโหมของซีเรียออกแถลงการณ์ว่า กองกำลังป้องกันอิสราเอล (ไอดีเอฟ) ปฏิบัติการโจมตีท่าอากาศยานนานาชาติดามัสกัส และเป้าหมายอีกหลายแห่ง ในเขตทางใต้ของเมืองหลวง ส่งผลให้ทหารซีเรียเสียชีวิตอย่างน้อย 5 นาย และโครงสร้างพื้นฐานในบริเวณนั้นได้รับความเสียหาย แต่ระบบป้องกันของกองทัพซีเรีย สามารถสกัดขีปนาวุธของซีเรีย “ได้เป็นส่วนใหญ่”\n\n\n\nขณะที่รัฐบาลอิสราเอลและไอดีเอฟ ยังคงสงวนท่าทีต่อเหตุการณ์ที่เกิดขึ้น ซึ่งเป็นปกติอยู่แล้ว ในการที่อิสราเอลแทบไม่เคยออกตัวอย่างเป็นทางการ ว่าอยู่เบื้องหลังการโจมตีลักษณะนี้ต่อเป้าหมายในซีเรียหรือไม่\n\nSyria says Israeli strikes hit Damascus area, five soldiers killed https://t.co/HBI1pee5O1 — The Times of Israel (@TimesofIsrael) September 16, 2022\n\nอย่างไรก็ตาม อิสราเอลเคยกล่าวอย่างเปิดเผยว่า “พร้อมทำทุกวิถีทาง” เพื่อป้องกันไม่ให้กองกำลังพิทักษ์ปฏิวัติอิหร่าน (ไออาร์จีซี) และกลุ่มฮิซบอลเลาะห์ เข้ามาเคลื่อนไหวในซีเรีย\n\n\n\nอนึ่ง ซีเรียเคยปิดสนามบินดามัสกัสนานหลายวัน เมื่อเดือน มิ.ย. ที่ผ่านมา เนื่องจากได้รับความเสียหายจากการโจมตีทางทหาร ที่รัฐบาลดามัสกัสกล่าวว่า เป็นปฏิบัติการของไอดีเอฟ.\n\nเครดิตภาพ : GETTY IMAGES",
    "\"บิ๊กป้อม\" หารือ ออท.อิสราเอล สานต่อร่วมมือด้านแรงงาน เพิ่มมูลค่าการค้า วิทยาศาสตร์ เทคโนโลยีและนวัตกรรม": "วันที่ 22 กันยายน 2565 ที่ห้องรับรอง 1 ตึกบัญชาการ 1 ทำเนียบรัฐบาล นางออร์นา ซากิฟ (H.E. Ms. Orna Sagiv) เอกอัครราชทูตรัฐอิสราเอลประจำประเทศไทย เข้าเยี่ยมคารวะ พลเอก ประวิตร วงษ์สุวรรณ รองนายกรัฐมนตรี ในโอกาสเข้ารับหน้าที่\n\nพลเอกประวิตร กล่าวต้อนรับและยินดีที่ความสัมพันธ์ทั้งสองประเทศราบรื่น และความร่วมมือระหว่างกันในด้านต่าง ๆ มรความก้าวหน้าเป็นที่น่าพึงพอใจอย่างยิ่ง โดยเฉพาะการค้า แรงงาน การพัฒนา กลาโหมและความมั่นคง โดยพลเอกประวิตร ได้แสดงความยินดีที่ทั้งสองประเทศจะได้เฉลิมฉลองความสัมพันธ์ทางการทูตครบรอบ 70 ปี ในปี 2567 และหวังว่าจะได้ต้อนรับการเยือนไทยของประธานาธิบดีอิสราเอลอย่างเป็นทางการในอนาคตเพื่อกระชับความสัมพันธ์ระหว่างไทยและอิสราเอลให้แน่นแฟ้นใกล้ชิดยิ่งขึ้น\n\nนางออร์นา เอกอัครราชทูตอิสราเอล กล่าวแสดงความยินดีที่ได้พบปะรองนายกรัฐมนตรีในวันนี้ โดยแสดงความพร้อมในการกระชับความร่วมมือในเรื่องการค้า แรงงาน เทคโนโลยี และความมั่นคง ทั้งนี้ ยังได้เน้นย้ำว่าอิสราเอลให้ความสำคัญกับไทยในฐานะประเทศที่มีบทบาทนำ และเป็นสะพานเชื่อมไปสู่ประเทศอื่นๆ ในอาเซียน และไทยยังเป็นจุดหมายปลายทางด้านการท่องเที่ยวที่สำคัญของชาวอิสราเอล โดยมีชาวอิสราเอลเดินทางมาไทยเฉลี่ยปีละเกือบ 2 แสนคน สะท้อนถึงความสัมพันธ์ใกล้ชิดในระดับประชาชน ซึ่งเป็นรากฐานที่ดีต่อความสัมพันธ์ระหว่างสองประเทศ ​​​​​​​\n\nผลการหารือในครั้งนี้ ประสบความสำเร็จ ทางด้านเอกอัครราชทูตอิสราเอลยืนยันที่จะสานต่อความร่วมมือทุกด้าน พร้อมส่งเสริมให้ความสัมพันธ์ไทยและอิสราเอลแน่นแฟ้นยิ่งขึ้น โดยทั้งสองฝ่ายเห็นพ้องกันที่จะสานต่อแนวทางการส่งเสริมการแลกเปลี่ยน องค์ความรู้ และการถ่ายทอดเทคโนโลยีและนวัตกรรมระหว่างกัน เพื่อนำมาพัฒนาเทคโนโลยีด้านการเกษตรและการบริหารจัดการน้ำ โดยเฉพาะการผลิตน้ำจืดจากทะเล และความร่วมมือในด้าน startup และ SMEs ซึ่งเป็นประเด็นที่ไทยประสงค์จะเรียนรู้จากฝ่ายอิสราเอล ในขณะเดียวกันอิสราเอลประสงค์รับแรงงานภาคการก่อสร้างจากไทยเพิ่มเติมด้วย ​​​​​​​\n\nพลเอก ประวิตร กล่าว ขอบคุณรัฐบาลอิสราเอลที่ดูแลสวัสดิภาพของแรงงานไทยภาคการเกษตรในอิสราเอล ซึ่งแรงงานไทยถือเป็นแรงงานสำคัญในภาคการเกษตรของอิสราเอล",
    "ตร.เยี่ยม4นักท่องเที่ยวอิสราเอล หลังเหตุการณ์ถูกไล่ลงรถตู้": "จากกรณี นักท่องเที่ยวชาวอิสราเอลทั้ง 4 คน ที่ได้เดินทางจาก จ.ภูเก็ต มายัง อ.เกาะสมุย จ.สุราษฎร์ธานี เพื่อพักผ่อน แต่ระหว่างเดินทางกลับมาถึง ท่าเทียบเรือรัษฎา จ.ภูเก็ต ได้เกิดเหตุการณ์ไม่คาดฝันถูกไล่ให้ลงจากรถตู้ เนื่องจากความไม่พอใจของ คนขับรถตู้อีกคันที่เป็นคู่กรณี ซึ่งช่วงเกิดเหตุมีการถ่ายคลิปเอาไว้ด้วยก่อนจะถูกนำมาลงแพร่หลายในโลกออนไลน์ กลายเป็นเรื่องฉาวโฉ่ทำลายภาพลักษณ์การท่องเที่ยวของประเทศไทย ขณะที่ฝ่ายผู้ก่อเหตุอ้างว่าเป็นเรื่องความขัดแย้งส่วนตัว ขณะที่นักท่องเที่ยวเกิดความรู้สึกไม่สบายใจ ชีวิตอาจไม่ปลอดภัย เพราะมีคนมาทำพฤติกรรมมาเฟียในพื้นที่ ตามที่ได้เสนอข่าวมาอย่างต่อเนื่องแล้วนั้น\n\nเมื่อวันที่ 7 ก.ย. ผู้สื่อข่าวรายงานว่า วานนี้ ( 6 ก.ย.) ที่โรงแรม Chaweng Villawee เลขที่ 174 หมู่ 2 ต.บ่อผุด อ.เกาะสมุย จ.สุราษฎร์ธานี พ.ต.ท.พุฒิพงศ์ วงศ์วัฒนเดช สว.ฯ รรท.สว.ส.ทท.5 กก.2 บก.ทท.3 พร้อมสายตรวจตำรวจท่องเที่ยวสมุยเขต 1 เป็นตัวแทนจากตำรวจท่องเที่ยว เดินทางมามอบกระเช้าดอกไม้ ให้แก่กลุ่มนักท่องเที่ยวชาวอิสราเอลทั้ง 4 คน หลังเกิดเหตุไม่คาดฝันขึ้น พร้อมอธิบายเรื่องราวที่เกิดขึ้นว่าเป็นเรื่องเข้าใจผิดกัน ทางเจ้าหน้าที่ขอแสดงความเสียใจกับเหตุการณ์ที่เกิดขึ้น พร้อมจะดูแลความปลอดภัยให้อย่างแน่นอน และจะไม่ให้เหตุการณ์แบบนี้เกิดขึ้นอีก พร้อมทั้งประชาสัมพันธ์ 1155 ตำรวจท่องเที่ยว แอพพลิเคชั่น Tourist Police I Lert U หากนทท. ต้องการความช่วยเหลือ สามารถติดต่อตำรวจท่องเที่ยว และตำรวจพื้นที่ได้ตลอดเวลา รวมทั้งยังแนะนำให้ปฏิบัติตามหลัก D-M-H-T-T-A เพื่อความปลอดภัยในการเดินทางของนักท่องเที่ยวด้วย ขณะที่กลุ่มนักท่องเที่ยวต่างรู้สึกมั่นใจขึ้น กล่าวคำ “ขอบคุณค่ะ” เป็นภาษาไทยกับเจ้าหน้าที่ตำรวจ ยืนยันว่าหากทริปนี้จบลงแล้วก็จะกลับมาเที่ยวเมืองไทยอีกอย่างแน่นอน.",
    "อิสราเอลยิงขีปนาวุธถล่มฐานทัพทหารของซีเรียในกรุงดามัสกัส : อินโฟเควสท์": "สถานีโทรทัศน์แห่งชาติซีเรียรายงานว่า อิสราเอลได้เปิดฉากโจมตีด้วยขีปนาวุธเข้าใส่ฐานทัพทางทหารในกรุงดามัสกัส เมืองหลวงของซีเรียหลังจากเที่ยงคืนของวันศุกร์ (16 ก.ย.)\n\nรายงานดังกล่าวระบุว่า ระบบป้องกันภัยทางอากาศของซีเรียได้ยิงขีปนาวุธของอิสราเอลจำนวนหนึ่งตก และได้ยินเสียงระเบิดดังขึ้นในกรุงดามัสกัส\n\nนอกจากนี้ รายงานระบุว่า การโจมตีดังกล่าวได้พุ่งเป้าไปที่เขตชนบททางใต้ของกรุงดามัสกัส แต่ไม่ได้ให้รายละเอียดเพิ่มเติม\n\nสำนักข่าวซินหัวรายงานว่า องค์กรสังเกตการณ์เพื่อสิทธิมนุษยชนของซีเรีย (Syrian Observatory for Human Rights) ได้เปิดเผยว่า การโจมตีดังกล่าวมุ่งเป้าไปที่เขตชนบทของกรุงดามัสกัส และพื้นที่ไซยิดา ไซนับ (Sayyida Zainab) ที่กลุ่มฮิซบอลเลาะห์ซึ่งเป็นกลุ่มเคลื่อนไหวและพรรคนิกายชีอะห์ของเลบานอนอาศัยอยู่\n\nโดย สำนักข่าวอินโฟเควสท์ (17 ก.ย. 65)\n\nTags: ความสัมพันธ์ระหว่างประเทศ",
    "อิสราเอล มุ่งซัพพอร์ตใช้พลังงานหมุนเวียนมากขึ้น": "กระทรวงพลังงานอิสราเอล เปิดตัวแผนปฏิบัติการเพื่อเร่งรัดการจัดตั้งโครงสร้างพื้นฐานด้าน \"พลังงานหมุนเวียน\" ทั่วประเทศ\n\nอิสราเอลจะมุ่งจัดตั้งสิ่งอำนวยความสะดวกด้านพลังงานหมุนเวียนในสิ่งปลูกสร้างใหม่ที่ไม่ใช่ที่อยู่อาศัยทั้งหมดในประเทศ และขจัดอุปสรรคในการขยายโครงข่ายไฟฟ้าเพื่อรองรับไฟฟ้าที่ผลิตจากพลังงานหมุนเวียนมากขึ้น\n\nนอกจากนั้น รัฐวิสาหกิจราว 70 แห่งจะบูรณาการพลังงานหมุนเวียนและปรับปรุงประสิทธิภาพการใช้พลังงานสำหรับสินทรัพย์และโครงสร้างพื้นฐานที่มีอยู่เดิม โดยพลังงานหมุนเวียนจะกลายเป็นปัจจัยในการวางแผนและจัดตั้งโครงสร้างพื้นฐานและโครงการก่อสร้างทั้งหมดที่ได้รับการสนับสนุนจากรัฐบาล",
    "เอาแล้ว! อิสราเอลกล่าวหาอิหร่านใช้ซีเรียเป็นฐานผลิตอาวุธ": "",
    "ฮามาสยิงเป้า 2 ชาวปาเลสไตน์ ฐานเป็นสายลับให้อิสราเอล": "สำนักข่าวต่างประเทศรายงานจากเมืองกาซาซิตี ฉนวนกาซา เมื่อวันที่ 5 ก.ย. ว่า กลุ่มฮามาสออกแถลงการณ์ เมื่อวันอาทิตย์ที่ผ่านมา เกี่ยวกับการประหารชีวิตชาวปาเลสไตน์ 5 คน ด้วยการยิงเป้า นับเป็นการประหารชีวิตนักโทษ “อย่างเป็นทางการ” ครั้งแรกในฉนวนกาซา นับตั้งแต่เดือน พ.ค. 2560\n\n2 Palestinians accused of supplying Israel with intelligence were among 5 people executed on Sunday morning in Gaza\n\n\n\nActivist @RamiAman1 tells our @PiaSteckelbach that Hamas uses the executions to control the people of Gaza pic.twitter.com/Y93suuxaGH — i24NEWS English (@i24NEWS_EN) September 4, 2022\n\n\n\nทั้งนี้ แถลงการณ์ของกลุ่มฮามาสระบุด้วยว่า นักโทษ 2 จาก 5 คนที่ถูกประหารชีวิต เป็นชาย เกิดเมื่อปี 2511 และ 2521 “มีความเกี่ยวข้อง” กับอิสราเอล ด้วยการเป็นสายข่าว และจารกรรมข้อมูลลับด้านความมั่นคง ให้แก่กองกำลังป้องกันอิสราเอล ( ไอดีเอฟ ) ส่วนที่เหลืออีก 3 คนกระทำความผิดเกี่ยวกับอาชญากรรม พร้อมทั้งเน้นย้ำว่า นักโทษทั้ง 5 คน ได้รับสิทธิต่อสู้ตามกระบวนการทางกฎหมายจนถึงที่สุดแล้ว\n\n\n\nด้านรัฐบาลอิสราเอลและไอดีเอฟปฏิเสธให้ความเห็นอย่างเป็นทางการ ต่อการประกาศของกลุ่มฮามาส ขณะที่ข้อมูลจากศูนย์สิทธิมนุษยชนปาเลสไตน์ ( พีซีเอชอาร์ ) ระบุว่า ตลอดระยะเวลานานกว่า 1 ทศวรรษ ที่กลุ่มฮามาสปกครองฉนวนกาซา มีการตัดสินให้ผู้ต้องขังประมาณ 180 คน รับโทษประหารชีวิต และ 33 คนรับโทษแล้ว.\n\nเครดิตภาพ : GETTY IMAGES",
    "อิสราเอลจ่อแบน ‘โบอิ้ง 747’ และเครื่องบิน 4 เครื่องยนต์ อ้างเพื่อ 'ลดมลพิษทางเสียง-อากาศ'": "มาตรการนี้คาดว่าจะส่งผลกระทบต่อเครื่องบินขนส่งสินค้าเป็นหลัก เนื่องจากสายการบินส่วนใหญ่เลิกใช้โบอิ้ง 747 และเครื่องบิน 4 เครื่องยนต์รุ่นอื่นๆ พาผู้โดยสารเดินทางสู่อิสราเอลแล้ว\n\nการท่าอากาศยานอิสราเอล (IAA) ได้แจ้งเตือนไปยังสายการบินต่างๆ แล้วว่า เครื่องบินขนาดใหญ่จะไม่สามารถลงจอดที่ท่าอากาศยานนานาชาติเบนกูเรียน (Ben Gurion Airport) ใกล้กรุงเทลอาวีฟได้ ตั้งแต่ช่วงฤดูร้อนปี 2023 เป็นต้นไป โดยเป็นส่วนหนึ่งของแผนฟื้นฟูสิ่งแวดล้อมในบริเวณพื้นที่โดยรอบEl Al ซึ่งเป็นสายการบินแห่งชาติอิสราเอล ได้ปลดระวางฝูงบินโบอิ้ง 747 และนำโบอิ้ง 777 และ 787 ซึ่งเป็นเครื่องบินแบบ 2 เครื่องยนต์มาใช้งานแทนในเส้นทางระยะไกล ขณะที่สายการบินคู่แข่งอื่นๆ ก็ใช้เครื่องบินโบอิ้งหรือแอร์บัสรุ่นเทียบเคียงในการเดินทางมายังสนามบินเบนกูเรียนอย่างไรก็ตาม การนำเครื่องบิน 4 เครื่องยนต์มาลงจอดที่อิสราเอลยังสามารถทำได้ในกรณีพิเศษ และจะต้องขออนุญาตเป็นครั้งๆ ไปตามข้อมูลจากเว็บไซต์ digitaljournal เครื่องบินพาณิชย์ 4 เครื่องยนต์ที่ยังคงมีการผลิตอยู่ในปัจจุบันคือ โบอิ้ง 747 ส่วนเครื่องบิน 4 เครื่องยนต์อื่นๆ ที่ยังคงมีใช้งานอยู่บ้างเช่นกัน ได้แก่ แอร์บัส A340 และแอร์บัส A380โบอิ้ง 747 ถูกผลิตขึ้น 1,555 ลำในรอบ 50 ปีที่ผ่านมา และปัจจุบันยังคงเหลือใช้งานอยู่ 455 ลำทั่วโลก โดยสายการบินที่ยังคงใช้งานโบอิ้ง 747 มากที่สุด ได้แก่ ลุฟต์ฮันซา โคเรียนแอร์ และแอร์ไชน่าที่มา : รอยเตอร์, digitaljournal",
    "อิสราเอลต้อนรับนักท่องเที่ยว ช่วง ม.ค.-ส.ค. เพิ่มกว่า 7 เท่า": "เยรูซาเล็ม, 9 ก.ย. (ซินหัว) — เมื่อวันพฤหัสบดี (8 ก.ย.) สำนักงานสถิติกลางอิสราเอล เปิดเผยว่าอิสราเอลต้อนรับนักท่องเที่ยว ช่วงเดือนมกราคม-สิงหาคม เกือบ 1.5 ล้านคน\n\nรายงานระบุว่าตัวเลขข้างต้นเพิ่มขึ้นมากกว่า 7 เท่า เมื่อเทียบกับช่วงเดียวกันของปีก่อน ซึ่งมีนักท่องเที่ยวเยือนอิสราเอล 209,000 คน\n\nหากนับเฉพาะเดือนสิงหาคม อิสราเอลมีนักท่องเที่ยวเดินทางเยือน 234,400 คน เพิ่มขึ้นจากเดือนเดียวกันของปีก่อน ซึ่งอยู่ที่ 52,900 คน\n\nทั้งนี้ อิสราเอลกลับมาเปิดพรมแดนต้อนรับนักท่องเที่ยวต่างชาติที่ฉีดวัคซีนป้องกันโรคติดเชื้อไวรัสโคโรนาสายพันธุ์ใหม่ (โควิด-19) และหายดีจากโรคดังกล่าวเมื่อมกราคม 2022 และอนุญาตนักท่องเที่ยวทุกคนเดินทางเข้าประเทศเมื่อเดือนมีนาคมที่ผ่านมา\n\n\n\n",
    "MCU ป้อง ‘​​​​Sabra’ ฮีโร่สาวอิสราเอลใน ‘Captain America 4’ หลังแฟนบางส่วนไม่พอใจ": "MCU ออกโรงปกป้อง ชิร่า แฮส (Shira Haas) ผู้รับท Sabra ฮีโร่สาวสัญชาติอิสราเอลที่จะมาใน Captain America 4 : New World Order หลังแฟนบางส่วนไม่พอใจปมอิสราเอลและปาเลสไตน์\n\nเมื่อเดือนกรกฎาคม 2022 ที่ผ่านมาในงาน D23 Expo ทางค่าย Disney และ Marvel Studios ได้ออกมาประกาศถึงแนวทางใหม่ของจักรวาล MCU เฟสต่อไปโดยในหนังเรื่อง Captain America 4 ภาค New World Order จะได้นักแสดงสาวชาวอิสราเอล ชิร่า แฮส (Shira Haas) มารับบทเป็น Sabra ฮีโร่หญิงชาวอิสราเอลคนแรกของ MCU\n\nหลังจากการเปิดตัวของซุปเปอร์ฮีโร่สาวคนใหม่นี้ กลับสร้างประเด็นดราม่าให้กันเหล่าแฟน ๆ ในโลกออนไลน์เป็นอย่างมาก เนื่องจากกังวลว่าซูเปอร์ฮีโรในธีมอิสราเอล อาจไปสะท้อนประวัติศาสตร์และความขัดแย้งระหว่างชาวอิสราเอลและปาเลสไตน์ ซึ่งทำให้ Marvel Studios ต้องหันมาพิจารณาประเด็นเหล่านี้ด้วยเช่นกัน ในขณะที่คนอื่น ๆ กังวลเกี่ยวกับการนำฮีโร่ในธีมชาวยิวในภาพยนตร์ที่มีชื่อภาคว่า New World Order ซึ่งมีความหมายแฝงของการสมรู้ร่วมคิดต่อต้านกลุ่มเซมิติก\n\nล่าสุดทางสตูดิโอมาร์เวล ก็ได้ออกมาปกป้องว่าที่ฮีโร่หญิงคนใหม่ของค่ายโดยกล่าวว่า “ตัวละครและเรื่องราวของเราได้รับแรงบันดาลใจจากคอมมิกส์ พวกเขามักจะจินตนาการถึงหน้าจอและผู้ชมในปัจจุบันอยู่เสมอ และทีมผู้สร้างกำลังใช้แนวทางใหม่กับตัวละคร Sabra ที่เป็นคนแรก แนะนำในการ์ตูนเมื่อกว่า 40 ปีที่แล้ว”\n\nและเพื่อเป็นการปกป้องทั้งตัวละคร และตัวนักแสดงเอง MCU ใน Captain America: New World Order จะมีการปรับเปลี่ยนประวัติพื้นหลังของตัวละครใหม่เพื่อหลีกเลี่ยงมิให้กระทบกับประเด็นความขัดแย้งใด ๆ ที่เกิดขึ้นจริงในโลก\n\nทั้งนี้สำหรับการปรากฎตัวของ Sabra จะเป็นเรื่องที่น่าประหลาดใจต่อคนดูอย่างแน่นอน เนื่องจากเธอไม่เคยเป็นฮีโร่ที่เป็นที่รู้จักหรือเป็นที่ยอมรับมากที่สุด และไม่มีใครคาดหวังว่าจะมีความสำคัญในการเข้าร่วม MCU ดังนั้นทีมงานจึงมีอิสระในการจินตนาการตัวเธอให้ออกมาแตกต่างจากในคอมมิกซ์ได้อย่างสิ้นเชิง\n\nนี่ไม่ใช่ครั้งแรกที่ทางสตูดิโอมาร์เวลต้องเจอกับปัญหาเรื่องเชื้อชาติของตัวละคร เนื่องจาก Shang-Chi and the Legend of the Ten Rings ก็ยังเคยมีปัญหาในเรื่องของคนเชื้อสายจีน ในขณะที่โลกกำลังให้ความสนใจไปที่เรื่องของจีนเดียวอยู่\n\nขอบคุณข้อมูล variety",
    "ประธานาธิบดีอิหร่าน ขู่ทำลายล้างอิสราเอล! หากป่วนโครงการนิวเคลียร์": "นายเอบราฮิม ไรซี ประธานาธิบดีอิหร่าน กล่าวระหว่างการแถลงข่าวการดำรงตำแหน่งผู้นำประเทศครบ 1 ปี เมื่อวันจันร์ (29 ส.ค.) ว่าจะทำลายล้างอิสราเอล ถ้าหากยังโจมตีสถานที่และบุคคลที่เกี่ยวข้องกับโครงการนิวเคลียร์ของอิหร่านเหมือนที่ผ่านมา\n\n\"ก็จะได้เห็นดีกันว่าพวกระบอบศิโยน (อิสราเอล) จะเหลือรอดหรือเปล่า\"\n\nนายไรซี กล่าวว่าที่ผ่านมาอิสราเอลโจมตีโครงการนิวเคลียร์ของอิหร่านหลายอย่าง ตั้งแต่สังหารนักวิทยาศาสตร์ด้านนิวเคลียร์ เรื่อยไปจนถึงการก่อวินาศกรรมสถานที่ที่เกี่ยวข้องกับโครงการนี้ ถึงอย่างนั้นก็ยังหยุดอิหร่านไม่ได้\n\nผู้นำอิหร่านยืนยันว่า โครงการด้านนิวเคลียร์ของอิหร่านนั้นเป็นสิทธิอันชอบธรรมของอิหร่านที่จะทำได้\n\n\"กิจกรรมด้านนิวเคลียร์ อุตสาหกรรมนิวเคลียร์ และการมีศักยภาพด้านนิวเคลียร์ เป็นสิทธิของอิหร่าน ไม่มีใครหรือรัฐใดปฏิเสธได้ว่าไม่ใช่สิทธิของอิหร่าน\"",
    "ย้อนรอยวิกฤติ ‘เลบานอน’ จาก ‘ปารีสแห่งตะวันออกกลาง’ มาถึงจุดนี้ได้อย่างไร": "ประเด็นความวุ่นวายใน “เลบานอน” กลับมาร้อนแรงอีกครั้ง เมื่อธนาคารทุกแห่งทั่วประเทศปิดทำการไม่มีกำหนด เนื่องจากหวั่นความปลอดภัย หลังลูกค้าที่โกรธแค้นบุกปล้นธนาคารหลายแห่งเพื่อเอาเงินฝากตัวเองคืน ขณะที่ค่าเงินปอนด์เลบานอนอ่อนค่าลงถึง 90% นับตั้งแต่ปี 2562 เรามาย้อนรอยวิกฤติใหญ่ในเลบานอนกันว่า มาถึงจุดนี้ได้อย่างไร\n\nสถานการณ์ในเลบานอนขณะนี้ อาจแทบเรียกได้ว่าเข้าสู่ “กลียุค” เพราะถูกรุมเร้าจากทั้งหนี้สาธารณะท่วม เหตุจลาจลทั่วประเทศ และเศรษฐกิจล้มละลายจนต้องขอกู้กองทุนการเงินระหว่างประเทศ (IMF) ขณะที่ประชาชนที่ฝากเงินกับธนาคารไม่สามารถถอนเงินตัวเองออกมาใช้ได้ จนเกิดเหตุการณ์ปล้นธนาคารทั่วทุกหัวระแหง เมื่อวันพฤหัสบดี (22 ก.ย.) สมาคมธนาคารเลบานอน ประกาศว่า ธนาคารทุกแห่งจะยังปิดทำการต่อไปอย่างไม่มีกำหนด เนื่องจากไม่ได้รับความมั่นใจจากทางการในการรักษาความปลอดภัย ยังคงมีความเสี่ยงอย่างต่อเนื่องสำหรับพนักงานและลูกค้า และบรรยากาศของการปลุกระดมยังคงมีอยู่\n\n- เหตุจลาจลในเลบานอนล่าสุด ก.ย. 2565 (เครดิจภาพ: REUTERS/Mohamed Azakir) - ธนาคารหลายแห่งปิดประตูไม่ต้อนรับลูกค้า หลังจากเกิดเหตุการณ์ประชาชนที่โกรธแค้นบุกปล้นธนาคาร 7 แห่งเมื่อสัปดาห์ที่แล้ว ในขณะที่วิกฤติการเงินที่ยืดเยื้อนาน 3 ปีกลับเลวร้ายลงอีก และชีวิตชาวเลบานอนยากลำบากยิ่งขึ้น ภาคธนาคารเลบานอน “อายัดเงินฝาก” มานานกว่า 2 ปี และจำกัดจำนวนเงินที่สามารถถอนได้แต่ละครั้ง ขณะที่ประชากรราว 3 ใน 4 อยู่ในภาวะยากจน ชาวเลบานอนส่วนใหญ่กล่าวโทษภาคธนาคารและธนาคารกลางสำหรับวิกฤติที่เกิดขึ้น คำถามสำคัญที่หลายคนน่าจะอยากรู้คือ เลบานอนเข้ามาสู่จุดตกต่ำเช่นนี้ได้อย่างไร จากประเทศที่เคยมั่งคั่ง มีชื่อเสียงเป็นถึง “ปารีสตะวันออกกลาง” บทความนี้จะพาย้อนไปหาคำตอบกัน\n\nปารีสแห่งตะวันออกกลาง เลบานอนได้ชื่อว่าเป็นดินแดนอันอุดมสมบูรณ์มาก ด้านข้างติดทะเลเมดิเตอร์เรเนียน เป็นทำเลชั้นดีสำหรับปลูกต้นมะกอก องุ่นทำไวน์ ถั่ว ส้ม มัลเบอร์รี่ อีกทั้งยังมีชื่อเสียงด้านอัญมณี เครื่องประดับที่สวยงามมาก ไม่ว่าจะเป็น Mouawad (โมอาวาด) แบรนด์จิวเวลรี่ที่เคยออกแบบมงกุฎ Miss Universe Thailand 2021, Tabbah, Chatila, ฯลฯ นอกจากนั้น เลบานอนยังมีประวัติศาสตร์อันยาวนาน เป็นที่ตั้งของอารยธรรมอันรุ่งเรืองอย่างอียิปต์ โรมัน และอาณาจักรออตโตมัน ดังนั้น หากเราไปเที่ยวจะพบสถาปัตยกรรมในฉบับอาหรับหลายแห่ง หลังจากที่อาณาจักรออตโตมันล่มสลายลง เลบานอนก็เป็นอิสระในช่วงสั้นๆ ก่อนตกเป็นของฝรั่งเศส จึงได้รับอิทธิพลจากศาสนาคริสต์ และสถาปัตยกรรมตะวันตกเข้ามาด้วย ความหลากหลายทางอารยธรรมอาหรับกับตะวันตกที่เข้ามา แม้จะเป็นสีสันทางวัฒนธรรม แต่ก็เป็นจุดเริ่มต้นของความขัดแย้งได้ ซึ่งถ้าหากบริหารไม่ดีก็จะลุกลามกลายเป็นความขัดแย้งครั้งใหญ่! สงครามกลางเมือง ด้วยความที่เลบานอนเป็นรัฐที่ผสมทั้งอิทธิพลอาหรับและตะวันตกเข้ามา เลบานอนจึงประกอบด้วย 2 นิกายใหญ่ 2 ความเชื่อ ได้แก่ คริสเตียนนิกายมาโรไนท์กับมุสลิมนิกายดรูสส์ โดยที่เมืองหลวงอย่างกรุงเบรุต จะมีเส้นสีเขียวแบ่งระหว่างฝั่งตะวันออก ชุมชนชาวคริสต์ กับฝั่งตะวันตก ชุมชนชาวมุสลิม - หอระฆังของโบสถ์คริสต์มาโรไนท์ กับมัสยิดอัลอามีนในย่านเบรุต (เครดิตภาพ: Reuters/Mohamed Azakir) - - สงครามกลางเมืองเลบานอน ปี 2518 (เครดิตภาพ: AP Photo) - อีกทั้งภายใต้การปกครองของฝรั่งเศส กลุ่มชนชั้นสูงที่ครองอำนาจรัฐจะเป็นชาวคริสต์ โดยก่อนมอบเอกราชให้เลบานอน ฝรั่งเศสได้ช่วยชาวเลบานอนร่างรัฐธรรมนูญฉบับแรกด้วย แต่ในเนื้อหาค่อนข้างเอื้อให้ชาวคริสต์อยู่ไม่น้อย มีการกำหนดจำนวนเก้าอี้ผู้แทนสภาชาวคริสต์ให้มากกว่าชาวมุสลิม",
    "เผยการตาย นักข่าวหญิงอัล-จาซีร่า คาดฝีมือทหารยิว": "",
    "ประเด็นร้อนเศรษฐกิจรอบวัน 26 ก.ย.65": "-พาณิชย์เปิด 8 เดือนแรกปีนี้ ส่งออกไทยโต 11% พุ่ง 6.63 ล้านล้านบาท ส่งออก ส.ค.65 โต 7.5% กว่า 8.61 แสนล้านบาท บวก 18 เดือนต่อเนื่อง กลุ่มอาหารยังเป็นดาวรุ่ง พร้อมเผยส่งออกผ่านค้าชายแดน ส.ค. เพิ่มขึ้น 29.6% ทำเงิน 56,849 ล้านบาท และ 8 เดือนแรก บวก 21.1% กว่า 4.4 แสนล้านบาท\n\n-บริษัท ไปรษณีย์ไทย จำกัด แจ้งเตือนกลโกงมิจฉาชีพรูปแบบใหม่ ใช้ช่องทาง SMS แจ้งว่ามีพัสดุตกค้าง พร้อมค่าบริการที่ต้องชำระ ไปรษณีย์ไทยขอย้ำว่าผู้ได้รับข้อความดังกล่าวห้ามกรอกข้อมูลสำคัญเนื่องจากเป็นการหลอกให้โอนเงิน\n\n-กรมการจัดหางาน กระทรวงแรงงาน เปิดรับสมัครคนหางานเพื่อไปทำงานภาคเกษตรในรัฐอิสราเอล ภายใต้โครงการ \"ความร่วมมือไทย - อิสราเอลเพื่อการจัดหางาน\" (TIC) ครั้งที่ 17 ระหว่างวันที่ 26 ก.ย.-5 ต.ค.65\n\n-ธปท.เร่งออกเกณฑ์การให้สินเชื่ออย่างมีความรับผิดชอบ สร้างวินัย-ลดก่อหนี้เกินตัว\n\n-ขุนคลังยันยังเก็บภาษีมูลค่าเพิ่ม 7% อัตราเดียว ส่วนกรณีศึกษารีดภาษี Vat 2 อัตรายังไม่หารือเรื่องนี้ ชี้ต้องดูสถานการณ์เศรษฐกิจ-การจัดเก็บรายได้ ยันปีนี้ยังเป็นไปตามเป้า แม้ลดภาษีพยุงราคาน้ำมันดีเซล โยน ธปท.เกาะติดบาทอ่อน\n\n-คลังเผยยอดลงทะเบียนบัตรสวัสดิการแห่งรัฐพุ่งกว่า 18 ล้านคน พร้อมเปิดแนวทางการแก้ไขข้อมูลของผู้ลงทะเบียนไม่สมบูรณ์ โดยพบมีจำนวนกว่า 6.2 แสนราย\n\n-คลังเปิดลงทะเบียนคนละครึ่ง ระยะที่ 5 ถึง 1 ต.ค.65 ชี้ยังเหลืออีก 2.5 ล้านสิทธิ\n\n-กบน.ตรึงดีเซลต่อ กองทุนน้ำมันติดลบ 124,216 ล้านบาท\n\n-ผู้ค้าน้ำมันปรับลดราคาขายปลีกน้ำมันกลุ่มเบนซินและแก๊สโซฮอล์ทุกชนิดลง 0.60 บาท/ลิตร ส่วน E85 ลดลง 0.40 บาท/ลิตร กลุ่มดีเซลคงเดิม มีผลตั้งแต่วันพรุ่งนี้ (27 ก.ย. 65) เวลา 05.00 น.เป็นต้นไป ส่งผลให้ราคาน้ำมันขายปลีกในพื้นที่กรุงเทพฯ ที่ยังไม่รวมภาษีบำรุงท้องถิ่นวันพรุ่งนี้ เป็นดังนี้ เบนซิน 95 ลิตรละ 41.76 บาท, แก๊สโซฮอล์ 95 ลิตรละ 34.35 บาท, แก๊สโซฮอล์ 91 ลิตรละ 34.08 บาท, E20 ลิตรละ 33.24 บาท และ E85 ลิตรละ 31.84 บาท ส่วนน้ำมันพรีเมี่ยมดีเซล B7 ลิตรละ 43.66 บาท ขณะที่ดีเซล B20 และดีเซล B7 ราคาคงเดิม ลิตรละ 34.94 บาท\n\n-สมาคมค้าทองคำรายงานราคาทอง(ทองคำ 96.5%) ในประเทศเปิดตลาดเมื่อเวลา 09.24 น.ราคาทองลง 50 บาท โดยทองคำแท่งมีราคารับซื้ออยู่ที่บาทละ 29,300 บาท ขายออกที่ราคาบาทละ 29,400 บาท ขณะที่ทองรูปพรรณรับซื้ออยู่ที่บาทละ 28,773.68 บาท ขายออกที่ 29,900 บาท ส่วนราคาทองคำโลก หรือ Gold Spot อยู่ที่ 1,646.00 ดอลลาร์ต่อออนซ์\n\n-หุ้นไทยปิดวันนี้(26 ก.ย.)ที่ระดับ 1,621.25 จุด ลดลง 10.46 จุด (-0.64%) มูลค่าการซื้อขาย 71,260.06 ล้านบาท ตลาดหุ้นไทยวันนี้ปรับตัวลงตามตลาดหุ้นภูมิภาค รับแรงกดดันเฟดยังเดินหน้าขึ้นดอกเบี้ย ดัน Bond yield สหรัฐฯปรับขึ้น หนุนดอลลาร์สหรัฐฯแข็งค่าต่อเนื่อง กดดันเงินบาทอ่อนค่า ส่งผลแรงขายฉุดตลาดหุ้นไทย และยังกังวลภาวะเศรษฐกิจสหรัฐฯชะลอ และกดดันราคาน้ำมัร่วง แนวโน้มพรุ่งนี้คาดแกว่งไซด์เวย์ รับปัจจัยภายนอกยังไม่มีความแน่นอน พร้อมให้แนวต้าน 1,635-1,640 จุด แนวรับ 1,610-1,615 จุด",
    "Tag: เอกอัครราชทูตรัฐอิสราเอลประจำประเทศไทย": "ทำเนียบ 22 ก.ย.-“พล.อ.ประวิตร” หารือ ทูตอิสราเอลฯ สานต่อความร่วมมือด้านแรงงาน เพิ่มมูลค่าการค้า และความร่วมมือด้านวิทยาศาสตร์ เทคโนโลยีและนวัตกรรม",
    "สถานการณ์แรงงานประจำสัปดาห์ 17-23 ก.ย. 2565": "'ก้าวไกล' หนุนประกันอุบัติเหตุให้พนักงานภาคสนาม กทม. ชี้ ต้องมุ่งสร้างสวัสดิการ พื้นฐานความมั่นคงชีวิต\n\nนายสิริน สงวนสิน ว่าที่ผู้สมัครสมาชิกสภาผู้แทนราษฎร (ส.ส.) พรรคก้าวไกล กรุงเทพมหานคร เขต 27 (ทวีวัฒนา ตลิ่งชัน หนองแขม) เปิดเผยถึงความห่วงใยต่อสวัสดิภาพในการทำงานและความมั่นคงในชีวิตของพนักงานด่านหน้าของ กทม. โดยระบุว่า ข่าวการสูญเสียบุคลากรด่านหน้าของ กทม. เช่น พนักงานทำความสะอาด และพนักงานดูแลสวน ในช่วงหลายเดือนมานี้พบได้บ่อยขึ้น อาจเพราะชีวิตในเมืองมีการขยับขับเคลื่อนหลังจากที่หยุดนิ่งมานานเพราะวิกฤตการณ์ COVID-19 ทำให้ปริมาณการจราจรหนาแน่นขึ้น ความเสี่ยงในชีวิตของบุคลากรด่านหน้าก็ยิ่งมีความเสี่ยงมากขึ้นตามไปด้วย เพราะสถานที่ทำงานส่วนใหญ่เป็นเกาะกลางถนน บาทวิถี หรือแม้แต่พื้นผิวถนนบางส่วน\n\nนายสิริน กล่าวต่อว่า นอกจากการเสี่ยงภัยที่เกิดจาการใช้รถใช้ถนนของประชาชนแล้ว บุคลากรด่านหน้าของ กทม.ยังต้องเผชิญกับการสูดดมฝุ่นและควันพิษจากการเผาไหม้ของเครื่องยนต์ จนอาจนำไปสู่ปัญหาสุขภาพในระยะยาวได้ แม้ว่าสวัสดิการบางอย่างของพนักงาน กทม.อาจจะน่าดึงดูดใจสำหรับผู้ที่ต้องการความมั่นคงในชีวิต แต่ถ้าเทียบกับความเสี่ยงที่เกิดขึ้นนั้น สวัสดิการที่มีอยู่อาจไม่เพียงพอ ดังนั้นภาครัฐหรือ กทม.ควรมีการพิจารณาค่าตอบแทน สวัสดิการ และเงินพิเศษอื่น ๆ เช่น เบี้ยเสี่ยงภัยที่เหมาะสม รวมทั้งหลักประกันความเสี่ยงด้านคุณภาพชีวิต สุขภาพ และหลักกันความมั่นคงแก่ครอบครัวหากเกิดเหตุไม่คาดฝันขณะปฏิบัติหน้าที่\n\nนายสิริน ยังกล่าวต่อว่า เรื่องสวัสดิการเป็นสิ่งที่พูดคุยกันมานาน แต่กลับถูกนำไปปฏิบัติแบบฉาบฉวย ไม่ยั่งยืน หลายครั้งเป็นเพียงการหาเสียงทางการเมืองเพื่อให้เกิดความนิยม ตนเห็นว่าถึงเวลาที่พรรคการเมืองควรมีเป้าหมายยกระดับคุณภาพชีวิตประชาชนด้วยระบบรัฐสวัสดิการ ซึ่งตนและพรรคก้าวไกล เล็งเห็นความสำคัญกับทุก ๆ ฟันเฟืองที่ขับเคลื่อนสังคม จึงขออาสาเข้ามาแก้ปัญหาทั้งในระยะเร่งด่วนและระยะยาวเพื่อสร้างความมั่นคงในชีวิตกับพี่น้องประชาชนทุกคน\n\n“ที่ผ่านมา ผมเข้าใจหัวอกพนักงานกวาดและพนักงานทำสวนที่ต้องอยู่หน้างานโดยมีความเสี่ยงสูงตลอดเวลา ซึ่งสวัสดิการที่มีอยู่ก็ไม่เพียงพอที่จะเป็นหลักประกันความมั่นคงให้คนที่อยู่ข้างหลัง หากพวกเขาต้องเผชิญกับเหตุไม่คาดฝันขณะปฏิบัติงาน ผมจึงขออาสาเป็นกำลังใจให้ทุกท่านในเบื้องต้น โดยการต่อประกันอุบัติเหตุประจำปีให้พนักงานเขตตลิ่งชันภาคสนาม ทุนประกันรายละ 50,000 บาท จำนวน 537 ราย ซึ่งได้ทำมาติดต่อกันมาเป็น 10 ปีแล้ว เพื่อเป็นการตอบแทนในความเสียสละ เพราะเราเชื่อว่าสังคมที่ดี คือสังคมที่ดูแลสวัสดิการพื้นฐาน และสร้างความมั่นคงในชีวิตให้กับทุกคนได้อย่างเท่าเทียม นั่นคือปณิธานที่ผมตั้งใจทำให้สังคมได้เห็น และมั่งมุ่นจะผลักดันให้เกิดโครงสร้างทางการเมืองที่เอื้อให้ชีวิตเราดีขึ้นจริง” นายสิริน กล่าว\n\nที่มา: ผู้จัดการออนไลน์, 23/9/2565\n\nก.แรงงาน ส่งทีมเฉพาะกิจตรวจสอบสารเคมีรั่วไหล\n\n22 ก.ย. 2565 นายสุชาติ ชมกลิ่น รมว.แรงงาน เปิดเผยถึง กรณีเหตุสารเคมีอันตรายรั่วไหลจากโรงงานใน ต.ขุนแก้ว อ.นครชัยศรี จ.นครปฐม ส่งกลิ่นกระจายเป็นวงกว้าง ว่า หลังจากที่ทราบข่าวดังกล่าว พล.อ.ประวิตร วงษ์สุวรรณ รองนายกรัฐมนตรี รักษาราชการแทนนายกรัฐมนตรี ในฐานะกำกับดูแลกระทรวงแรงงาน ได้แสดงความห่วงใยกับเหตุการณ์ที่เกิดขึ้นพร้อมสั่งการให้กระทรวงแรงงานเร่งดำเนินการตรวจสอบถึงสาเหตุในครั้งนี้ ตนจึงได้ส่งทีมเฉพาะกิจตรวจสอบอุบัติเหตุ อุบัติภัย หรือการประสบอันตรายจากการทำงาน กรณีร้ายแรง ลงพื้นที่ตรวจสอบหาข้อเท็จจริงทันที พบว่า สถานที่เกิดเหตุ คือ บริษัท อินโดรามา โพลีเอสเตอร์ อินดัสตรี้ส์ จำกัด (มหาชน) ประกอบกิจการอุตสาหกรรมการผลิตเม็ดพลาสติกและพลาสติกขั้นต้น มีลูกจ้างทั้งหมด 582 คน ขณะเกิดเหตุเวลา 06.00 น. วันที่ 22 ก.ย.65 มีลูกจ้างทำงาน 2 คน ได้พบว่ามีสารเคมีรั่วไหลบริเวณระบบการผลิตเม็ดพลาสติกภายในบริษัทจึงรีบปิดวาล์ว ระยะเวลาการรั่วไหลประมาณ 10 นาที คาดว่าไม่เกิน 30 ลิตร แต่เกิดกลุ่มควันจำนวนมากเนื่องจากสัมผัสกับฝนจึงลอยไปได้ไกล แต่มีความเป็นพิษน้อยไม่ทำให้เกิดระคายเคืองระบบทางเดินหายใจ เบื้องต้น ผมได้รับรายงานจากพนักงานตรวจความปลอดภัยว่าไม่มีลูกจ้างได้รับบาดเจ็บหรือเสียชีวิต ทั้งนี้ ทางโรงงานยินดีเยียวยาและให้ความช่วยเหลือหากมีผู้ได้รับผลกระทบจากเหตุการณ์ดังกล่าว\n\nนางโสภา เกียรตินิรชา ผู้ตรวจราชการกระทรวงแรงงาน หัวหน้าคณะทำงานทีมเฉพาะกิจตรวจสอบอุบัติเหตุ อุบัติภัย หรือการประสบอันตรายจากการทำงาน กรณีร้ายแรง ลงพื้นที่พร้อมกับ นายสมพจน์ กวางแก้ว รองอธิบดีกรมสวัสดิการและคุ้มครองแรงงาน ศูนย์ความปลอดภัยในการทำงานเขต 7 (ราชบุรี) สำนักงานสวัสดิการและคุ้มครองแรงงานจังหวัดนครปฐม และหน่วยงานในสังกัดกระทรวงแรงงาน ดำเนินการตรวจสอบข้อเท็จจริงและหาสาเหตุการเกิดอุบัติเหตุดังกล่าว โดยกรมสวัสดิการและคุ้มครองแรงงานจะเชิญนายจ้างและผู้ที่เกี่ยวข้องมาสอบหาข้อเท็จจริงเพิ่มเติม ในวันที่ 27 ก.ย.65 นี้ เพื่อตรวจสอบว่านายจ้างได้ปฏิบัติอย่างถูกต้องตามพระราชบัญญัติความปลอดภัย อาชีวอนามัย และสภาพแวดล้อมในการทำงาน พ.ศ.2554 และกฎกระทรวงกำหนดมาตรฐานในการบริหาร จัดการ และดำเนินการด้านความปลอดภัย อาชีวอนามัย และสภาพแวดล้อมในการทำงานเกี่ยวกับสารเคมีอันตราย พ.ศ. 2556 หรือไม่ เพราะอุบัติเหตุจากการทำงานนั้นสามารถป้องกันได้ หากทุกฝ่ายตระหนักและคำนึงถึงความปลอดภัยในการทำงาน จึงอยากเน้นย้ำให้นายจ้างและลูกจ้างปฏิบัติตามกฎหมายความปลอดภัย และนำมาใช้เป็นแนวปฏิบัติในสถานประกอบกิจการอย่างเคร่งครัด และหากมีข้อสงสัยเกี่ยวกับการปฏิบัติตามกฎหมายความปลอดภัยในการทำงาน สอบถามเพิ่มเติมได้ที่ กองความปลอดภัยแรงงาน โทรศัพท์ 02-4489128-39\n\nที่มา: New18, 22/9/2565\n\nรักษาการนายกถกทูตอิสราเอล สานต่อความร่วมมือด้านแรงงาน-เทคโนโลยี\n\n22 ก.ย. 2565 เวลา 09.30 น. ณ ห้องรับรอง 1 ตึกบัญชาการ 1 ทำเนียบรัฐบาล นางออร์นา ซากิฟ (H.E. Ms. Orna Sagiv) เอกอัครราชทูตรัฐอิสราเอลประจำประเทศไทย เข้าเยี่ยมคารวะ พลเอก ประวิตร วงษ์สุวรรณ รองนายกรัฐมนตรี ในโอกาสเข้ารับหน้าที่\n\nในการนี้ รองนายกรัฐมนตรี พลเอกประวิตร กล่าวต้อนรับและยินดีที่ความสัมพันธ์ทั้งสองประเทศราบรื่น และความร่วมมือระหว่างกันในด้านต่างๆ มีความก้าวหน้าเป็นที่น่าพึงพอใจอย่างยิ่ง โดยเฉพาะการค้า แรงงาน การพัฒนา กลาโหมและความมั่นคง โดย พลเอก ประวิตร ได้แสดงความยินดีที่ทั้งสองประเทศจะได้เฉลิมฉลองความสัมพันธ์ทางการทูตครบรอบ 70 ปี ในปี 2567 และหวังว่าจะได้ต้อนรับการเยือนไทยของประธานาธิบดีอิสราเอลอย่างเป็นทางการในอนาคตเพื่อกระชับความสัมพันธ์ระหว่างไทยและอิสราเอลให้แน่นแฟ้นใกล้ชิดยิ่งขึ้น\n\nด้านเอกอัครราชทูตอิสราเอลได้แสดงความยินดีที่ได้พบปะรองนายกรัฐมนตรีในวันนี้ โดยแสดงความพร้อมในการกระชับความร่วมมือในเรื่องการค้า แรงงาน เทคโนโลยี และความมั่นคง ทั้งนี้ ยังได้เน้นย้ำว่าอิสราเอลให้ความสำคัญกับไทยในฐานะประเทศที่มีบทบาทนำ และเป็นสะพานเชื่อมไปสู่ประเทศอื่นๆ ในอาเซียน และไทยยังเป็นจุดหมายปลายทางด้านการท่องเที่ยวที่สำคัญของชาวอิสราเอล โดยมีชาวอิสราเอลเดินทางมาไทยเฉลี่ยปีละเกือบ 2 แสนคน สะท้อนถึงความสัมพันธ์ใกล้ชิดในระดับประชาชน ซึ่งเป็นรากฐานที่ดีต่อความสัมพันธ์ระหว่างสองประเทศ\n\nผลการหารือในครั้งนี้ ประสบความสำเร็จ ทางด้านเอกอัครราชทูตอิสราเอลยืนยันที่จะสานต่อความร่วมมือทุกด้าน พร้อมส่งเสริมให้ความสัมพันธ์ไทยและอิสราเอลแน่นแฟ้นยิ่งขึ้น โดยทั้งสองฝ่ายเห็นพ้องกันที่จะสานต่อแนวทางการส่งเสริมการแลกเปลี่ยน องค์ความรู้ และการถ่ายทอดเทคโนโลยีและนวัตกรรมระหว่างกัน เพื่อนำมาพัฒนาเทคโนโลยีด้านการเกษตรและการบริหารจัดการน้ำ โดยเฉพาะการผลิตน้ำจืดจากทะเล และความร่วมมือในด้าน start-up และ SMEs ซึ่งเป็นประเด็นที่ไทยประสงค์จะเรียนรู้จากฝ่ายอิสราเอล ในขณะเดียวกันอิสราเอลประสงค์รับแรงงานภาคการก่อสร้างจากไทยเพิ่มเติมด้วย\n\nทั้งนี้ พลเอก ประวิตร วงษ์สุวรรณ รองนายกรัฐมนตรี ขอบคุณรัฐบาลอิสราเอลที่ดูแลสวัสดิภาพของแรงงานไทยภาคการเกษตรในอิสราเอล ซึ่งแรงงานไทยถือเป็นแรงงานสำคัญในภาคการเกษตรของอิสราเอล\n\nที่มา: ไทยรัฐออนไลน์, 22/9/2565\n\nก.แรงงาน ส่งเสริมการจ้างงานคนพิการเชิงสังคม มีงานทำ มีรายได้ สามารถเลี้ยงดูตนเองและครอบครัว\n\nนายสุชาติ ชมกลิ่น รัฐมนตรีว่าการกระทรวงแรงงาน กล่าวว่า รัฐบาลกำหนดแผนแม่บทภายใต้ยุทธศาสตร์ชาติ 20 ปี โดยเน้นประเด็นความเสมอภาคและหลักประกันทางสังคมให้กับประชาชนที่เป็นกลุ่มเปราะบาง ซึ่งคนพิการเป็นหนึ่งในกลุ่มเป้าหมายหลักที่จะต้องได้รับการดูแลอย่างทั่วถึง กระทรวงแรงงาน โดยกรมการจัดหางานซึ่งมีภารกิจในการส่งเสริมการมีงานทำให้กับผู้พิการ ได้จัดทำโครงการจ้างงานคนพิการเชิงสังคม พร้อมทั้งเข้าไปทำความเข้าใจกับสถานประกอบการในการจ้างงานคนพิการ เพื่อส่งเสริมและสนับสนุนให้ผู้พิการได้มีงานทำ มีรายได้สามารถเลี้ยงดูตนเองและครอบครัว\n\nโดยประชาสัมพันธ์เชิญชวนนายจ้างและสถานประกอบการ ให้เปลี่ยนมาใช้สิทธิ์ตามมาตรา 35 ประเภทการจ้างเหมาช่วงงานหรือจ้างเหมาบริการ เพื่อสร้างโอกาสให้คนพิการได้มีงานทำ บริเวณพื้นที่ชุมชนใกล้บ้าน ในหน่วยบริการสาธารณประโยชน์ โดยมีผลการดำเนินการตามโครงการฯ ปี 2565 จากเป้าหมาย 1,000 คน มีนายจ้างหรือสถานประกอบการเข้าร่วมโครงการ 196 แห่ง มีหน่วยบริการสาธารณะที่เข้าร่วมโครงการ 861 แห่ง\n\nส่วนคนพิการหรือผู้ดูแลคนพิการที่เข้าร่วมโครงการ 1,673 คน ในจำนวนมีผู้พิการมีงานทำ 1,499 คน ซึ่งสูงกว่าเป้าหมายที่ตั้งเอาไว้ 499 คน ก่อให้เกิดรายได้คิดเป็นมูลค่ารวมกว่า 170 ล้านบาท นับเป็นโครงการที่ประสบความสำเร็จเป็นอย่างมาก\n\nรัฐมนตรีว่าการกระทรวงแรงงาน ยังกล่าวถึงแผนการขยายโอกาสให้คนพิการมีงานทำว่า กรมการจัดหางานมีเป้าหมายในการขยายการมีงานทำให้คนพิการเพิ่มขึ้นปีละ 20% จากโครงการส่งเสริมการจ้างงานคนพิการเชิงสังคม เพื่อสร้างพื้นที่แห่งความเสมอภาค สร้างโอกาสให้คนพิการ หรือผู้ดูแลคนพิการมีงานทำ มีอาชีพ มีรายได้อย่างเหมาะสมและยั่งยืน และมีคุณภาพชีวิตที่ดี โอกาสนี้ขอขอบคุณความร่วมมือของสถานประกอบการที่ได้ให้สิทธิคนพิการมีงานทำ สำหรับสถานประกอบการที่สนใจร่วมโครงการส่งเสริมการจ้างงานคนพิการเชิงสังคม มาตรา 35 ติดต่อได้ที่ สำนักงานจัดหางานจังหวัดทั่วประเทศ\n\nที่มา: สำนักข่าวกรมประชาสัมพันธ์, 21/9/2565\n\nอาชีพวิศวะยังมาแรง ตลาดต้องการแรงงานมากสุด รองลงมากลุ่มบริหารธุรกิจ\n\n21 ก.ย. 2565 นายอนุชา บูรพชัยศรี รองเลขาธิการนายกรัฐมนตรีฝ่ายการเมือง ปฏิบัติหน้าที่โฆษกประจำสำนักนายกรัฐมนตรี เปิดเผยถึงการอนุมัติให้การส่งเสริมการลงทุนในช่วง 6 เดือนแรกของปี 2565 (มกราคม - มิถุนายน 2565) ว่ามีโครงการที่ได้รับอนุมัติให้การส่งเสริมจากคณะกรรมการส่งเสริมการลงทุน (บอร์ดบีโอไอ) จำนวน 750 โครงการ มีมูลค่าเงินลงทุนรวม 375,670 ล้านบาท โดยเป็นการอนุมัติให้การส่งเสริมการลงทุนในอุตสาหกรรมเป้าหมาย จำนวน 309 โครงการ คิดเป็นร้อยละ 41 ของจำนวนโครงการที่ได้รับอนุมัติให้การส่งเสริมทั้งสิ้น โดยมีมูลค่ารวม 131,580 ล้านบาท คิดเป็นร้อยละ 35 ของมูลค่าการอนุมัติให้การส่งเสริมทั้งหมด ซึ่งอุตสาหกรรมการเกษตรและแปรรูปอาหารมีจำนวนโครงการมากที่สุด และอุตสาหกรรมยานยนต์และชิ้นส่วนมีมูลค่าเงินลงทุนสูงที่สุด ทั้งนี้ โครงการที่ได้รับอนุมัติให้การส่งเสริม ในช่วง 6 เดือนแรกของปี 2565 สามารถสร้างงานให้คนไทย 43,833 ตำแหน่ง โดยโครงการในหมวดเครื่องใช้ไฟฟ้าและอิเล็กทรอนิกส์ จะมีการจ้างงานมากเป็นอันดับ 1 คิดเป็นร้อยละ 31 ของการจ้างแรงงานไทย ซึ่งมีการจ้างงานประมาณ 13,575 ตำแหน่ง ตามมาด้วยหมวดอุตสาหกรรมเบา คิดเป็นร้อยละ 19 หรือประมาณ 8,261 ตำแหน่ง และหมวดผลิตภัณฑ์โลหะ เครื่องจักร และอุปกรณ์ขนส่ง คิดเป็นร้อยละ 17 ของการจ้างแรงงานไทย หรือประมาณ 7,363 ตำแหน่ง\n\nนายอนุชายังกล่าวด้วยว่า ขณะที่ผลการสำรวจความต้องการแรงงานของโครงการที่ออกบัตรส่งเสริมในเดือนมกราคม - มิถุนายน 2565 พบว่ามีความต้องการแรงงานทั้งหมด 104,314 คน โดยหมวดเครื่องใช้ไฟฟ้าและอิเล็กทรอนิกส์มีความต้องการแรงงานมากที่สุด คือ 42,308 คน หรือร้อยละ 41 ของความต้องการแรงงานทั้งหมด รองลงมา คือหมวดผลิตภัณฑ์โลหะ เครื่องจักร และอุปกรณ์ขนส่ง โดยหมวดเครื่องใช้ไฟฟ้าและอิเล็กทรอนิกส์ มีความต้องการแรงงานระดับปริญญาตรีขึ้นไปมากที่สุด คือ 4,500 คน หรือร้อยละ 29 ของความต้องการแรงงานระดับปริญญาตรีขึ้นไปทั้งหมด รองลงมา คือ หมวดผลิตภัณฑ์โลหะ เครื่องจักร และอุปกรณ์ขนส่ง มีความต้องการแรงงานระดับปริญญาตรีขึ้นไปประมาณร้อยละ 22 ขณะที่หมวดอุตสาหกรรมการพัฒนาเทคโนโลยีและนวัตกรรม และบริการและสาธารณูปโภค มีร้อยละความต้องการแรงงาน ระดับปริญญาตรี สูงกว่าการศึกษาระดับอื่น โดยมีความต้องการแรงงานระดับปริญญาตรี ร้อยละ 86 และ 72 ของความต้องการแรงงานรวม ตามลำดับ ในขณะที่อุตสาหกรรมอื่น มีร้อยละความต้องการแรงงานระดับปริญญาตรี เฉลี่ยร้อยละ 13 ของความต้องการแรงงานรวม\n\nที่มา: ไทยรัฐออนไลน์, 21/9/2565\n\nเลขาธิการ สปส.ชี้แจง กรณี กทม.เตรียมยกเลิก รพ.ประกันสังคม 9 แห่ง ยันยกเลิก รพ.เอกชน เฉพาะสิทธิ สปสช. เท่านั้น\n\nนายบุญสงค์ ทัพชัยยุทธ์ เลขาธิการสำนักงานประกันสังคม กระทรวงแรงงาน ชี้แจงกรณี กทม. หารือ สำนักงานหลักประกันสุขภาพแห่งชาติ เตรียมยกเลิกสัญญา รพ.ประกันสังคม 9 แห่ง ซึ่งจะมีผลตั้งแต่ 1 ตุลาคม 2565 เป็นต้นไป นั้น สำนักงานประกันสังคมได้ตรวจสอบข้อมูลพบว่า เป็นการยกเลิกการขึ้นทะเบียนหน่วยบริการของโรงพยาบาลเอกชนในระบบหลักประกันสุขภาพแห่งชาติจำนวน 9 แห่ง ในจำนวนนี้เป็นสถานพยาบาลประกันสังคม 8 แห่ง ได้แก่ รพ.มเหสักข์ รพ.บางนา 1 รพ.ประชาพัฒน์ รพ.นวมินทร์ รพ.เพชรเวช รพ.แพทย์ปัญญา รพ.บางมด และรพ.กล้วยน้ำไท ส่วน รพ.ผู้สูงอายุกล้วยน้ำไท 2 ไม่ใช่ รพ.ในระบบประกันสังคม ซึ่งเป็นการยกเลิกสัญญากับสิทธิ จาก สปสช. (สิทธิ 30 บาท) ไม่ได้กระทบสิทธิการรักษาพยาบาลของผู้ประกันตนแต่อย่างใด ในการนี้ เลขาธิการ สปส. ขอให้ผู้ประกันตนเชื่อมั่นการให้บริการทางการแพทย์ของ รพ.ในโครงการประกันสังคม ซึ่งในปี 2565 สำนักงานประกันสังคมมีสถานพยาบาลทั้งภาครัฐ และเอกชน จำนวน 254 แห่งทั่วประเทศ แบ่งเป็นโรงพยาบาลรัฐบาล 165 แห่ง สถานพยาบาลเอกชน 89 แห่ง ไว้คอยให้บริการผู้ประกันตนได้อย่างทั่วถึง\n\nเลขาธิการสำนักงานประกันสังคม กล่าวต่อไปว่า สำนักงานประกันสังคมยังคงมุ่งมั่นพัฒนาปรับปรุงสิทธิประโยชน์ทางการแพทย์ให้ทันต่อการเปลี่ยนแปลงของวิทยาการทางการแพทย์ เพื่อให้ผู้ประกันตนเข้าถึงการรักษาพยาบาลที่เท่าเทียมมีคุณภาพ พร้อมรับคำแนะนำเพื่อไปปรับปรุง การให้บริการ และพัฒนางานประกันสังคม ให้ผู้ประกันตนได้รับความคุ้มครองดูแล เปรียบเสมือน คนในครอบครัวเดียวกัน หากผู้ประกันตนมีปัญหาข้อร้องเรียนสถานพยาบาลประกันสังคมรักษาไม่ดี สามารถแจ้งมาได้ที่สายด่วนประกันสังคม 1506 ทุกวันไม่เว้นวันหยุดราชการ\n\nที่มา: ผู้จัดการออนไลน์, 21/9/2565\n\nพัฒนาฝีมือแรงงานศรีสะเกษ จัดอบรมส่งเสริมอาชีพ ‘ไรเดอร์-ผู้ว่างงาน’ ต่อยอดรายได้\n\nนางทัศนี ขจัดมลทิน ผอ.สำนักงานพัฒนาฝีมือแรงงานศรีสะเกษ เปิดเผยว่า สำนักงานพัฒนาฝีมือแรงงานศรีสะเกษ ได้จัดทำกิจกรรมฝึกอบรมโครงการส่งเสริมอาชีพผู้ประกอบอาชีพผู้ขับขับขี่รถจักรยานยนต์ในการขนส่งสินค้า (Rider) สำหรับกลุ่มเป้าหมายที่ประกอบอาชีพ เป็น ไรเดอร์อยู่แล้ว เลือกสมัครได้เพียง 1 หลักสูตร มีให้เลือก 2 ช่าง คือ 1.ช่างซ่อมบำรุงรักษารถจักรยานยนต์ เพื่อเพิ่มทักษะในการบำรุงรักษารถ จยย. ตนเองที่ใช้ส่งสินค้าช่วยลดรายจ่าย และ 2.หลักสูตรการตัดผมบุรุษ (ต้นทุนไม่แพง) ไว้เป็นอาชีพเสริมหรืออาชีพหลักได้กรณีไม่ขับรถส่งสินค้าแล้ว หรือยังคงประกอบอาชีพขับรถส่งสินค้า และขยันเพิ่ม รับตัดผมบุรุษด้วย จะได้มีรายได้เพิ่มขึ้น (เลือกได้เพียง 1 สาขา)\n\nส่วนกลุ่มแรงงานนอกระบบ ผู้ว่างงาน ตกงาน ผู้ได้รับผลกระทบจากภาวะวิกฤติโควิด มีหลักสูตรเดียว คือ การส่งสินค้าด้วยรถจักรยานยนต์ ฝึก 3 วัน คือ วันที 27-29 ก.ย.นี้ ระยะเวลาฝึก 18 ชั่วโมง ณ สำนักงานพัฒนาฝีมือแรงงานศรีสะเกษ ทั้งนี้ ระหว่างฝึกมีเงินค่าอาหารวันละ 160 บาท รวม 3 วัน รับเงินคนละ 480 บาท จบฝึกมีวุฒิบัตรพัฒนาฝีมือแรงงาน และสามารถนำวุฒิบัตรฯ เป็นเอกสารประกอบการยื่นกู้เงินกับธนาคารออมสินได้ ซึ่งกรมพัฒนาฝีมือแรงงาน ได้บันทึกความร่วมมือ (MOU) กับธนาคารออมสินไว้แล้ว สำหรับผู้ที่สนใจสามารถติดต่อสมัครเข้าร่วมโครงการได้ที่ สำนักงานพัฒนาฝีมือแรงงานศรีสะเกษ เลขที่ 320 หมู่ 9 ต.โพธิ์ อ.เมือง จ.ศรีสะเกษ สอบถามรายละเอียดเพิ่มเติมได้ที่ 0-4561-5864-6\n\nที่มา: เดลินิวส์, 21/9/2565\n\nครม.ไฟเขียวลดจ่ายเงินสมทบประกันสังคม ม.33 ม.39 เป็นเวลา 3 เดือน\n\nนายอนุชา บูรพชัยศรี โฆษกประจำสำนักนายกรัฐมนตรี เปิดเผยว่า ที่ประชุมคณะรัฐมนตรี (ครม.) มีมติลดเงินสมทบกองทุนประกันสังคมในมาตรา 33 ทั้งฝ่ายนายจ้างและลูกจ้าง เป็นระยะเวลา 3 เดือน (ต.ค.-ธ.ค.65) จากเดิมที่จัดเก็บในอัตรา 5% เหลือ 3% และสำหรับผู้ประกันตน มาตรา 39 จะปรับลดการจ่ายเงินเข้ากองทุนจาก 432 บาท เหลือ 240 บาท เป็นระยะเวลา 3 เดือนเช่นเดียวกัน เพื่อบรรเทาภาระนายจ้างและผู้ประกันตนให้เหมาะสมสอดคล้องกับสภาวะเศรษฐกิจและค่าครองชีพ\n\nสำหรับการลดอัตราเงินสมทบตามมาตรา 33 โดยให้นายจ้าง และผู้ประกันตนแต่ละฝ่าย จ่ายเงิน 3% ของค่าจ้างผู้ประกันตน จากเดิมที่จ่ายอยู่ในอัตรา 5% ในขณะที่กำหนดให้รัฐบาล จ่ายเงินในอัตราเท่าเดิมที่ 2.75% ของค่าจ้างผู้ประกันตน\n\nส่วนผู้ประกันตนตามมาตรา 39 ให้ปรับลดอัตราเงินสมทบกองทุนประกันสังคม จากเดิมในอัตราเดือนละ 432 บาทเป็นอัตราเดือนละ 240 บาท\n\nนายอนุชา กล่าวว่า การปรับลดอัตราเงินสมทบงวดเดือน ต.ค. - ธ.ค. 65 นี้ จะส่งผลให้กองทุนประกันสังคม จัดเก็บเงินสมทบได้ลดลง 17,044 ล้านบาท โดยผู้ประกันตนจ่ายเงินสมทบลดลง 9,080 ล้านบาท และนายจ้างจ่ายลดลง 7,964 ล้านบาท เป็นการบรรเทาภาระของนายจ้างจากสภาวะเศรษฐกิจ และการปรับขึ้นค่าแรงขั้นต่ำทั่วประเทศ ให้นายจ้างมีสภาพคล่องเพิ่ม และลดภาระค่าใช้จ่ายของผู้ประกันตน ซึ่งจะทำให้มีเม็ดเงินหมุนเวียนในระบบเศรษฐกิจเพิ่มขึ้นด้วย\n\nที่มา: สำนักข่าวอินโฟเควสท์, 20/9/2565\n\nKTB ชี้ขึ้นค่าจ้างขั้นต่ำช่วยหนุนการบริโภคในประเทศ แต่อาจดึงเงินเฟ้อขยับขึ้น\n\nศูนย์วิจัย Krungthai COMPASS ธนาคารกรุงไทย (KTB) ระบุว่า การปรับอัตราค่าจ้างขั้นต่ำซึ่งได้รับการอนุมัติจากคณะรัฐมนตรีในการประชุมวันที่ 13 ก.ย. 65 และจะมีผลบังคับใช้ตั้งแต่วันที่ 1 ต.ค. 65 นี้ ถือเป็นการปรับค่าแรงขั้นต่ำทั่วประเทศเป็นครั้งแรกในรอบกว่า 2 ปี หลังจากประกาศครั้งล่าสุดที่มีผลเมื่อวันที่ 1 ม.ค. 63 ซึ่งเป็นช่วงเวลาก่อนการแพร่ระบาดของโรคโควิด-19\n\nทั้งนี้ การปรับรอบนี้ถือเป็นการปรับขึ้นสูงสุดในช่วงเกือบ 10 ปีนับตั้งแต่การปรับค่าจ้างขั้นต่ำเป็น 300 บาทต่อวันเมื่อปี 55 แต่การปรับในครั้งนั้นถือเป็นการปรับแบบก้าวกระโดด ที่ส่งผลให้ค่าจ้างที่เป็นตัวเงินเพิ่มถึง 39.5% ขณะที่การปรับอีก 2 ครั้งในปี 60 และ 61 จะปรับขึ้นในอัตราที่ต่ำกว่า 5%\n\nKrungthai COMPASS ประเมินว่า การปรับขึ้นค่าจ้างขั้นต่ำประมาณ 8-22 บาท ซึ่งมีความแตกต่างกันในแต่ละพื้นที่ของประเทศ โดยปรับจากเดิมที่อยู่ในช่วง 313-328 บาทต่อวัน เป็น 336-354 บาทต่อวัน จะส่งผลให้ค่าจ้างปรับเพิ่มขึ้นในช่วง 4.5-6.6% และจะส่งผลให้ดัชนีราคาผู้ผลิตเพิ่มขึ้น 0.17-0.25% กระทบต่อเงินเฟ้อประมาณ 0.03-0.04% ในปี 65\n\nส่วนในปี 66 คาดว่า ดัชนีราคาผู้ผลิตจะปรับตัวขึ้นประมาณ 0.69-1.01% ซึ่งจะส่งผลให้อัตราเงินเฟ้อเพิ่มขึ้น 0.13-0.20% ทั้งนี้ อาจส่งผลกระทบจีดีพีไม่มากนัก เนื่องจากปัจจัยลบจะถูกชดเชยด้วยปัจจัยบวกจากผลทางรายได้ที่เพิ่มขึ้น\n\nอย่างไรก็ตาม การเพิ่มค่าจ้างอาจหนุนการปรับโครงสร้างในตลาดแรงงาน โดยจะช่วยลดความเหลื่อมล้ำระหว่างกลุ่มแรงงานที่ขาดทักษะกับกลุ่มแรงงานมีฝีมือและแรงงานวิชาชีพในระยะยาว และสนับสนุนให้แต่ละภาคส่วนได้รับผลพวงจากการเติบโตทางเศรษฐกิจอย่างทั่วถึงมากยิ่งขึ้น\n\nKrungthai COMPASS มีข้อเสนอแนะต่อผู้ประกอบการ ที่จะต้องเผชิญกับภาระต้นทุนที่เพิ่มขึ้นจากการปรับขึ้นอัตราค่าจ้างขั้นต่ำ ซึ่งนอกจากจะส่งผลให้บางภาคการผลิตที่พึ่งพาแรงงานค่าจ้างต่ำมีรายจ่ายเพิ่มขึ้นแล้ว ยังส่งผลต่อการเพิ่มขึ้นของค่าจ้างแรงงานโดยภาพรวม จากผลแพร่กระจาย (Spillover) ในการเรียกร้องค่าจ้างเพิ่มขึ้นของลูกจ้างกลุ่มที่ได้รับค่าตอบแทนสูงกว่าขั้นต่ำ\n\n“ผู้ประกอบการควรใช้โอกาสนี้ในการพัฒนาศักยภาพแรงงาน ทั้งการยกระดับทักษะให้ดีขึ้นกว่าเดิม (Upskill) และการสร้างทักษะใหม่ที่จำเป็นต่อการทำงาน (Reskill) ซึ่งจะเอื้อต่อสภาพการแข่งขันทางธุรกิจที่เปลี่ยนแปลงไป เช่น การปฏิรูปด้านดิจิทัล การพัฒนาทักษะการคิดเชิงสร้างสรรค์ การเพิ่มความสามารถของลูกจ้างดังกล่าวจะช่วยเพิ่มผลิตภาพ ซึ่งจะนำไปสู่การเพิ่มผลผลิต ยอดขาย ทั้งยังจะช่วยลดต้นทุนต่อหน่วย และชดเชยผลกระทบจากค่าจ้างที่สูงขึ้น” บทวิเคราะห์ ระบุ\n\nนอกจากนี้ ผู้ประกอบการควรปรับระบบการผลิตให้มีความยืดหยุ่น ตามสภาวะเศรษฐกิจที่เผชิญกับความผันผวนมากขึ้น ปรับลดขั้นตอนในการทำงานและใช้ระบบการผลิตที่กระชับ (Streamline) รวมถึงการประยุกต์ใช้ปัญญาประดิษฐ์ หุ่นยนต์และระบบอัตโนมัติ ซึ่งวิธีการเหล่านี้จะช่วยให้ผู้ประกอบการมีกำลังแรงงานที่เหมาะสม สอดคล้องกับสถานการณ์ที่เปลี่ยนแปลงไปมากยิ่งขึ้น\n\nKrungthai COMPASS ระบุว่า การเปลี่ยนแปลงของค่าจ้างที่เป็นตัวเงินโดยเฉลี่ยในตลาดแรงงาน จะถูกกำหนดโดยกลไกตลาดตามเงื่อนไขทางเศรษฐกิจและสภาพแวดล้อมในการจ้าง ปัจจัยที่หนุนให้ค่าตอบแทนแรงงานที่เป็นตัวเงินเพิ่มขึ้นตั้งแต่ปลายปี 64 คือ การทยอยฟื้นตัวของตลาดแรงงาน หลังจากที่ต้องเผชิญปัจจัยลบจากการแพร่ระบาดในช่วงปี 63 ถึง 64 ที่ส่งผลให้อัตราการว่างงานแตะระดับ 2.2% เมื่อเดือนก.ค. 64 สูงสุดนับตั้งแต่วิกฤตการเงินทั่วโลกเมื่อปี 51 (แต่ยังน้อยกว่าวิกฤตต้มยำกุ้งเมื่อปี 40 ที่แตะระดับสูงถึง 5%)\n\nทั้งนี้ การผ่อนคลายมาตรการล็อคดาวน์ รวมทั้งอานิสงส์จากการเปิดรับนักท่องเที่ยวชาวต่างชาติเข้าประเทศโดยไม่ต้องกักตัว ผ่านระบบไทยแลนด์พาสเมื่อเดือนพ.ย. 64 หนุนให้ภาคการจ้างงานปรับตัวดีขึ้นตามลำดับ โดยการมีส่วนร่วมในกำลังแรงงานล่าสุดเดือนมิ.ย. 65 กลับมาอยู่ในระดับที่เกือบเท่ากับช่วงก่อนการแพร่ระบาด\n\nส่วนอัตราการว่างงาน ล่าสุดเคลื่อนไหวใกล้เคียงกับตัวเลขต่ำสุดหลังการแพร่ระบาดเมื่อเดือนมี.ค. 65 ตลาดแรงงานจึงกำลังทยอยปรับตัวดีขึ้นตามความต้องการกำลังคน เพื่อขับเคลื่อนกิจกรรมทางเศรษฐกิจที่ทยอยฟื้นตัว ขณะที่ลูกจ้างซึ่งส่วนหนึ่งเคยประสบปัญหาถูกเลิกจ้างหรือพักงานในช่วงการแพร่ระบาด ได้เริ่มกลับไปทำงาน\n\n“พัฒนาการที่ดีขึ้นของตลาดแรงงานดังกล่าว ถือเป็นปัจจัยหนุนการปรับขึ้นค่าแรง การปรับขึ้นอัตราค่าจ้างขั้นต่ำ จึงเป็นตอกย้ำถึงแรงกดดันในการปรับเพิ่มค่าแรง ซึ่งได้ทยอยเพิ่มขึ้นมาก่อนหน้านี้แล้ว” บทวิเคราะห์ ระบุ\n\nทั้งนี้ ในการปรับขึ้นค่าจ้างขั้นต่ำ จะส่งผลให้ค่าตอบแทนของแรงงานทั้งระบบปรับตัวเพิ่มจากเดิม และยังหนุนให้การใช้จ่ายภาคครัวเรือนให้เพิ่มสูงขึ้นด้วย เมื่อเปรียบเทียบการเคลื่อนไหวของค่าจ้างที่เป็นตัวเงินโดยเฉลี่ยต่อเดือน กับการบริโภคภาคเอกชนย้อนหลังในช่วงประมาณ 10 ปีที่ผ่านมา จะพบว่าการบริโภคมีแนวโน้มปรับตัวเพิ่มขึ้น สอดคล้องกับการปรับตัวสูงขึ้นของค่าจ้างแรงงานโดยเฉลี่ย\n\nอย่างไรก็ตาม การแพร่ระบาดและมาตรการล็อคดาวน์ในปี 63 กดดันการบริโภคภาคเอกชนให้ปรับตัวลดลง และมีผลเชิงลบต่อค่าจ้างเฉลี่ย การปรับขึ้นค่าจ้างขั้นต่ำจึงเป็นมาตรการหนึ่ง ที่จะช่วยกระตุ้นการใช้จ่ายภาคครัวเรือนและสนับสนุนการฟื้นตัวของเศรษฐกิจไทย\n\nKrungthai COMPASS คาดว่า การปรับขึ้นค่าแรงขั้นต่ำประมาณ 4.5-6.6% จะส่งผลให้รายได้จากค่าจ้างที่เป็นตัวเงินโดยเฉลี่ยต่อเดือนเพิ่มขึ้นประมาณ 0.36-0.53% และสามารถกระตุ้นการบริโภคภาคครัวเรือนได้ประมาณ 0.27-0.39% ในปี 65 นี้ มาตรการปรับเพิ่มอัตราค่าจ้างขั้นต่ำที่จะมีผลในวันที่ 1 ต.ค. นี้ จึงเป็นปัจจัยหนึ่งที่จะหนุนการบริโภค ทั้งยังจะช่วยเพิ่มปริมาณเงินหมุนเวียนในระบบเศรษฐกิจ และขับเคลื่อนการฟื้นตัวของอุปสงค์ภายในประเทศให้แข็งแกร่งมากยิ่งขึ้น\n\nอย่างไรก็ตาม แม้ว่าการขึ้นค่าจ้างขั้นต่ำจะหนุนให้ค่าจ้างเฉลี่ยเพิ่มขึ้น ซึ่งอาจกระตุ้นการบริโภคภาคครัวเรือนจากการใช้จ่ายภายในประเทศที่สูงขึ้น แต่ในทางกลับกันรายจ่ายค่าจ้างที่เพิ่มขึ้น จะส่งผลกระทบด้านต้นทุนการผลิตของผู้ประกอบการ ประกอบกับแรงกดดันด้านอุปสงค์ที่เพิ่มอาจดึงเงินเฟ้อขึ้น\n\nสำหรับผลกระทบที่อาจเกิดขึ้นต่อผู้ประกอบการนั้น คาดว่าการเพิ่มขึ้นของอัตราค่าจ้างขั้นต่ำ จะกระทบต่อภาคการผลิตที่พึ่งพาแรงงานค่าจ้างต่ำ และมีภาระรายจ่ายค่าจ้างต่อต้นทุนในสัดส่วนที่สูง การขึ้นค่าจ้างขั้นต่ำจะส่งผลให้กิจการเหล่านี้มีค่าใช้จ่ายเพิ่มสูงขึ้น\n\nจากข้อมูลในการสำรวจภาวะการทำงานของประชากรรอบล่าสุด ในไตรมาสที่ 2/65 พบว่าภาคการผลิตที่มีสัดส่วนแรงงาน ซึ่งได้รับค่าตอบแทนต่ำกว่าหรือเท่ากับอัตราค่าจ้างขั้นต่ำส่วนใหญ่อยู่ในภาคเกษตรกรรม ก่อสร้าง โรงแรม สันทนาการ และค้าปลีก ขณะเดียวกัน หากประเมินจากตัวเลขสัดส่วนค่าจ้างต่อต้นทุนการผลิตทั้งหมด ที่อ้างอิงจากตารางปัจจัยการผลิตและผลผลิตปี 58 นั้นพบว่า ภาคการผลิตกลุ่มข้างต้นต้องแบกรับภาระค่าจ้างต่อต้นทุนการผลิตสูงถึงประมาณ 10-20%\n\nKrungthai COMPASS ประเมินว่า การผลิตภาคเกษตรกรรม ซึ่งลูกจ้างในสาขาการผลิตเหล่านี้ มักเป็นกลุ่มเปราะบางและเป็นแรงงานไร้ฝีมือ ขณะที่สาขาโรงแรมและสันทนาการ เป็นกลุ่มซึ่งได้รับผลกระทบจากการล็อกดาวน์ และเพิ่งจะได้รับสัญญาณบวกจากการท่องเที่ยวที่เริ่มฟื้นตัว\n\nส่วนสาขาก่อสร้างนั้นเคยเผชิญการระบาดในไซต์งาน และกำลังประสบปัญหาต้นทุนวัสดุแพงขึ้น รวมถึงธุรกิจค้าปลีกซึ่งส่วนใหญ่เป็น SME ที่มีทุนหมุนเวียนจำกัด กิจกรรมการผลิตเหล่านี้จะต้องแบกต้นทุนค่าจ้างที่สูงขึ้น ซึ่งจะซ้ำเติมการฟื้นตัวให้มีความยากลำบากท่ามกลางภาวะเงินเฟ้อและดอกเบี้ยขาขึ้น\n\nทั้งนี้ หากพิจารณาถึงการผลิตภาคอุตสาหกรรม ซึ่งมีหลายสาขาที่เน้นการใช้ปัจจัยแรงงานอย่างเข้มข้น (Labour-intensive industry) และมีภาระรายจ่ายค่าจ้างต่อต้นทุนในสัดส่วนที่สูง การปรับขึ้นค่าจ้างขั้นต่ำจะเพิ่มค่าใช้จ่ายให้สูงขึ้น และอาจส่งผลให้ธุรกิจสูญเสียความสามารถในการแข่งขัน ท่ามกลางสภาวะที่การผลิตภาคอุตสาหกรรมต้องเผชิญกับกำไรต่อหน่วยที่บางลง\n\nขณะที่ยังต้องแบกรับภาระต้นทุนหลายด้านที่แพงขึ้น โดยเฉพาะราคาวัตถุดิบ ราคาสินค้าขั้นกลาง ค่าขนส่ง รวมถึงการปรับขึ้นค่าไฟฟ้า และการปรับขึ้นค่าธรรมเนียม FIDF ของธนาคารแห่งประเทศไทย (ธปท.) ที่จะส่งผ่านไปยังอัตราดอกเบี้ยเงินกู้ให้สูงขึ้นภายใต้การปรับขึ้นอัตราดอกเบี้ยนโยบาย\n\nจากการประเมินสัดส่วนค่าจ้างต่อต้นทุนค่าใช้จ่ายทั้งหมด พบว่า มีหลายสาขาอุตสาหกรรมที่เน้นการใช้แรงงานในการผลิต ซึ่งมีภาระค่าตอบแทนแรงงานเทียบจากต้นทุนทั้งหมดสูงกว่า 10-20% เช่น ยาสูบ เฟอร์นิเจอร์ รองเท้า เซรามิก และการพิมพ์ เป็นต้น สาขาอุตสาหกรรมเหล่านี้จะแบกรับต้นทุนเพิ่มขึ้นจากการปรับค่าจ้างขั้นต่ำ\n\nKrungthai COMPASS มีข้อสังเกตว่า อุตสาหกรรมแบกรับต้นทุนค่าจ้างสูง มักเป็นกลุ่มที่เน้นการใช้แรงงานในการผลิต หลายอุตสาหกรรมเป็นกลุ่มดั้งเดิมที่ต้องเผชิญกับคู่แข่งจำนวนมาก กำไรต่อหน่วยลดน้อยถอยลง ทั้งนี้ผู้ประกอบการที่มุ่งจำหน่ายสินค้าเพื่อการส่งออกเป็นหลัก ยังอาจสูญเสียส่วนแบ่งตลาดให้กับผู้ผลิตจากประเทศอื่นที่มีค่าแรงต่ำกว่า การขึ้นค่าจ้างขั้นต่ำในครั้งนี้จึงอาจเพิ่มอุปสรรคให้แก่ผู้ประกอบการเหล่านี้มากยิ่งขึ้น\n\nสำหรับการปรับเพิ่มค่าตอบแทนแก่กลุ่มแรงงานที่ขาดทักษะและได้รับเงินค่าจ้างต่ำ ซึ่งส่วนใหญ่อยู่ในภาคเกษตรกรรม รับจ้างทั่วไป บริการงานบ้าน ก่อสร้าง และโรงแรม Krungthai COMPASS ประเมินว่า ผู้ประกอบการจะต้องรับภาระค่าใช้จ่ายเพิ่มขึ้นประมาณ 4.7-5.1 หมื่นล้านบาทต่อปี หรือคิดเป็นประมาณ 0.29-0.32% ของ GDP ส่วนผลกระทบในภาพกว้าง ซึ่งได้ประเมินทั้งปัจจัยบวกจากผลทางรายได้ที่เพิ่มขึ้นซึ่งจะหนุนการบริโภค และปัจจัยลบจากการขึ้นค่าจ้างที่มีต่อต้นทุนการผลิต และอาจกดดันเงินเฟ้อให้สูงขึ้น\n\nที่มา: สำนักข่าวอินโฟเควสท์, 19/9/2565\n\n\"ราชกิจจาฯ\" ประกาศ ขึ้นค่าแรงขั้นต่ำใหม่ 5% ใน 9 อัตรา มีผลบังคับใช้ตั้งแต่ 1 ต.ค. 2565 เป็นต้นไป\n\nราชกิจจานุเบกษาเผยแพร่ประกาศคณะกรรมการค่าจ้าง กำหนดอัตราค่าจ้างขั้นต่ำใหม่ ฉบับที่ 11 โดยมีรายละเอียดการ ขึ้นค่าแรงขั้นต่ำ ที่มีการประกาศจากเว็บไซต์ \"ราชกิจจาฯ\" ซึ่งได้เผยแพร่ ประกาศคณะกรรมการค่าจ้าง เรื่อง อัตราค่าจ้างขั้นต่ำ (ฉบับที่ 11) ประกาศ ขึ้นค่าแรงขั้นต่ำ ฉบับดังกล่าวระบุว่า ด้วยคณะกรรมการค่าจ้างได้มีการประชุมศึกษาและพิจารณาข้อเท็จจริงเกี่ยวกับอัตราค่าจ้างที่ลูกจ้างได้รับอยู่ ประกอบกับข้อเท็จจริงอื่นตามที่กฎหมายกำหนด เมื่อวันที่ 26 สิงหาคม พ.ศ. 2565และมีมติเห็นชอบให้ก่าหนดอัตราค่าจ้างขั้นต่่าเพื่อใช้บังคับแก่นายจ้างและลูกจ้างทุกคน\n\nอาศัยอำนาจตามความในมาตรา 79 (3) และมาตรา 88 แห่งพระราชบัญญัติคุ้มครองแรงงาน พ.ศ. 2541 ซึ่งแก้ไขเพิ่มเติมโดยพระราชบัญญัติคุ้มครองแรงงาน (ฉบับที่ 3) พ.ศ. 2551 คณะกรรมการค่าจ้าง จึงออกประกาศไว้ ดังต่อไปนี้\n\nข้อ 1 ให้ยกเลิกประกาศคณะกรรมการค่าจ้าง เรื่อง อัตราค่าจ้างขั้นต่ำ (ฉบับที่ 10) ลงวันที่ 6 ธันวาคม พ.ศ. 2562\n\nสาระสำคัญของประกาศ อัตราค่าจ้างขั้นต่ำ (ฉบับที่ 11) นี้ กำหนดอัตราการปรับขึ้นค่าจ้าง ซึ่งแบ่งเป็น 9 อัตรา ได้แก่\n\n1.ค่าจ้าง 354 บาท มี 3 จังหวัด คือ ชลบุรี ระยอง และภูเก็ต\n\n2.ค่าจ้าง 353 บาท มี 6 จังหวัด คือ กรุงเทพมหานคร นนทบุรี นครปฐม ปทุมธานี สมุทรปราการ และสมุทรสาคร\n\n3. ค่าจ้าง 345 บาท มี 1 จังหวัด คือ ฉะเชิงเทรา\n\n4. ค่าจ้าง 343 บาท มี 1 จังหวัด คือ พระนครศรีอยุธยา\n\n5. ค่าจ้าง 340 บาท มี 14 จังหวัด คือ ปราจีนบุรี หนองคาย อุบลราชธานี พังงา กระบี่ ตราด ขอนแก่น เชียงใหม่ สุพรรณบุรี สงขลา สุราษฎร์ธานี นครราชสีมา ลพบุรี และสระบุรี\n\n6. ค่าจ้าง 338 บาท มี 6 จังหวัด คือ มุกดาหาร กาฬสินธุ์ สกลนคร สมุทรสงคราม จันทบุรี และนครนายก\n\n7. ค่าจ้าง 335 บาท มี 19 จังหวัด คือ เพชรบูรณ์ กาญจนบุรี บึงกาฬ ชัยนาท นครพนม พะเยาสุรินทร์ ยโสธร ร้อยเอ็ด เลย พัทลุง อุตรดิตถ์ นครสวรรค์ ประจวบคีรีขันธ์ พิษณุโลก อ่างทอง สระแก้ว บุรีรัมย์ และเพชรบุรี\n\n8.ค่าจ้าง 332 บาท มี 22 จังหวัด คือ อำนาจเจริญ แม่ฮ่องสอน เชียงราย ตรัง ศรีสะเกษ หนองบัวลำภู อุทัยธานี ลำปาง ลำพูน ชุมพร มหาสารคาม สิงห์บุรี สตูล แพร่ สุโขทัย กำแพงเพชร ราชบุรี ตาก นครศรีธรรมราช ชัยภูมิ ระนอง และพิจิตร\n\n9. ค่าจ้าง 328 บาท มี 5 จังหวัด คือ ยะลา ปัตตานี นราธิวาส น่าน และอุดรธานี\n\nสำหรับ \"วัน\" หมายถึง เวลาทำงานปกติ ของลูกจ้าง ซึ่งไม่เกินชั่วโมงทำงานดังต่อไปนี้ แม้นายจ้างจะให้ลูกจ้างทำงานน้อยกว่าเวลาทำงานปกติเพียงใดก็ตาม\n\n(1) เจ็ดชั่วโมง สำหรับงานที่อาจเป็นอันตรายต่อสุขภาพและความปลอดภัยของลูกจ้างตามกฎกระทรวง ฉบับที่ 2 (พ.ศ. 2541) ออกตามความในพระราชบัญญัติคุ้มครองแรงงาน พ.ศ. 2541\n\n(2) แปดชั่วโมง สำหรับงานอื่นซึ่งไม่ใช่งานตาม (1)\n\nห้ามมิให้นายจ้างจ่ายค่าจ้างเป็นเงินแก่ลูกจ้างน้อยกว่าอัตราค่าจ้างขั้นต่ำ\n\nสำหรับประกาศคณะกรรมการค่าจ้างฉบับนี้ให้มีผลใช้บังคับตั้งแต่วันที่ 1 ตุลาคม พ.ศ. 2565 เป็นต้นไป\n\nลงนามโดยนายบุญชอบ สุทธมนัสวงษ์ ปลัดกระทรวงแรงงาน ในฐานะประธานกรรมการค่าจ้าง\n\nที่มา: คมชัดลึก, 20/9/2565\n\nสมยศ ซัด ‘พ.ร.ก.ฉกฉวย’ โวย สน.นางเลิ้งสร้างตราบาป แจ้งข้อหา ‘5 แรงงาน’ ไม่สมเหตุ แค่ไปวอนขึ้นค่าจ้างกับบิ๊กตู่\n\n19 ก.ย. 2565 ที่หน้า สน.นางเลิ้ง มีการจัดชุมนุมเพื่อร่วมเป็นกำลังใจให้กับแรงงาน 5 คน ผู้ถูกแจ้งข้อหา พ.ร.ก.ฉุกเฉิน ได้แก่ น.ส.ธนพร วิจันทร์ หรือ ไหม เครือข่ายแรงงานเพื่อสิทธิประชาชน, นายสมยศ พฤกษาเกษมสุข แกนนำกลุ่ม 24 มิถุนาประชาธิปไตย น.ส.สุธิลา ลืนคำ ผู้จัดการโครงการสถาบันแรงงานและเศรษฐกิจที่เป็นธรรม, แซม สนธยา และ เซีย จำปาทอง เครือข่ายแรงงานเพื่อสิทธิประชาชน\n\nผู้สื่อข่าวรายงานว่า ผู้ชุมนุมได้ชูป้ายกระดาษ พร้อมเขียนข้อความด้วยปากกา อาทิ “เผด็จการชั่วกลัวเสียงแรงงาน” , “เรียกร้องสิทธิขั้นพื้นฐาน รัฐเผด็จการยัดข้อหา ปิดปากประชาชน ” และ “ค่าแรงไม่ขยับ ส่วนหมายจับออกอย่างไว” เป็นต้น\n\nน.ส.ธนพร หรือ ไหม เครือข่ายแรงงานเพื่อสิทธิประชาชน กล่าวว่า เราไปชุมนุมเรื่องของนโยบายของพรรคพลังประชารัฐที่หาเสียงไว้ การประกาศค่าจ้างขั้นต่ำ 425 บาท ที่ไม่ได้มีการทำตามที่ได้หาเสียงไว้ พวกเราไปเรียกร้องในเรื่องของปัญหาราคาสินค้าแพง ซึ่งผู้ใช้แรงงานได้รับผลกระทบ รวมถึงประชาชนทั่วไปด้วย เรากำลังพูดถึงการบริหารประเทศของ พล.อ.ประยุทธ์ จันทร์โอชา ด้วย ที่ทำให้เศรษฐกิจพัง และทำให้พวกเราผู้ใช้แรงงานได้รับผลกระทบ สังคมนี้ได้รับผลกระทบจากการบริหาร 8 ปีของ พล.อ.ประยุทธ์ แต่สิ่งที่เจ้าหน้าที่ตำรวจของ สน.นางเลิ้ง ให้ข้อกล่าวหากับพวกเรา 5 คน ที่เป็นผู้ใช้แรงงานและคนงานที่ได้รับผลกระทบ เราจึงอยากบอกว่าสมควรแล้วหรือไม่ ที่เจ้าหน้าที่ตำรวจ อ้าง พ.ร.ก.ฉุกเฉิน อ้างถึงสถานการณ์โควิด และให้ข้อกล่าวหาพวกเราด้วยข้อกล่าวหา ชุมนุมภายใต้ พ.ร.ก.ฉุกเฉิน ที่ประกาศเรื่องของโรคระบาดโควิด\n\n“แต่วันนี้ เราคิดว่าโควิดที่เกิดขึ้นเกิดจากการบริหารผิดพลาด ไม่ว่าจะเป็นของ ศบค.ที่รัฐบาลตั้งขึ้นมา หรือหน่วยงานต่างๆ ของรัฐที่ไม่สามารถแก้ไขปัญหาเรื่องสถานการณ์โควิดได้ พวกเราก็ออกมาเรียกร้อง แต่การชุมนุมของพวกเรา ชุมนุมในที่โล่งแจ้ง มีแสงแดด เราสวมหน้ากากอนามัย มีเจลแอลกอฮอล์ล้างมือ เราไม่เคยมีปรากฎสักครั้งเดียวว่าการชุมนุมจะมีการที่ติดเชื้อโรคโควิด แต่การติดเชื้อโควิดที่มีการระบาดทุกรอบที่ผ่านมา 3-4 ครั้ง เกิดจากการบริหารผิดพลาด ไม่ว่าจะเป็นเรื่องของวัคซีนมียี่ห้อเดียว เราก็พยายามเรียกร้องวัคซีนที่มีคุณภาพ มันไม่สมเหตุสมผลเลย กับการให้ข้อกล่าวหากับพวกเราแบบนี้ เราเป็นคนที่มีปัญหาแต่คนที่สร้างปัญหาให้พวกเราออกมาคือรัฐบาล และทำไมต้องมาแจ้งข้อกล่าวหาพวกเรา เราคิดว่าตำรวจน่าจะทำได้มากกว่านี้” น.ส.ธนพรกล่าว\n\nด้าน แซม สนธยา หนึ่งในผู้ถูกหมายเรียก กล่าวว่า เป็นครั้งแรกในชีวิตที่ถูกหมายเรียก ถือว่าเป็นการสร้างตราบาปให้แรงงานตัวเล็กคนหนึ่งที่เรียกร้องสิทธิเสรีภาพ เรียกร้องให้ผู้ปกครองดูแลโดยเฉพาะผู้ใช้แรงงาน ซึ่งแน่นอนว่าที่ถูกหมายเรียกตนรู้สึกผิดหวัง น้อยใจด้วย เพราะการใช้ดุลยพินิจของเจ้าหน้าที่ ไม่ต้องแจ้งข้อกล่าวหาก็ได้ แต่ทางเจ้าหน้าที่ตำรวจ สน.นางเลิ้งกลับแจ้งข้อกล่าวหาอย่างจริงจัง เราเรียกร้องแค่ให้ควบคุมราคาสินค้า ให้รัฐบาลปฏิบัติตามนโยบายที่ประกาศไว้ โดยเฉพาะค่าแรงขั้นต่ำที่มีผลกระทบต่อเราโดยตรง\n\nขณะที่ เซีย จำปาทอง เครือข่ายแรงงานเพื่อสิทธิประชาชน กล่าวว่า วันนี้เรายืนยันว่าเราจะปฏิเสธข้อกล่าวหาและการชุมนุมการเรียกร้องของพวกเรา แต่ละครั้ง ไม่เคยมีปัญหาเกี่ยวกับการแพร่เชื้อโรคระบาดแต่อย่างใดในแต่ละครั้งที่ผ่านมา แต่ละครั้งเกิดจากการบริหารของประเทศของรัฐบาลทุกครั้ง\n\n“อยากให้ผู้บริหารพิจารณาและทบทวนว่า สิ่งที่เกิดขึ้นเป็นสิทธิพื้นฐานของพี่น้องผู้ใช้แรงงานและประชาชน ขอให้ดำเนินการยกเลิกเรื่องนี้เสีย” เซียกล่าว\n\nน.ส.สุธิลา ลืนคำ ผู้จัดการโครงการสถาบันแรงงานและเศรษฐกิจที่เป็นธรรม กล่าวว่า แปลกใจว่าเหตุไฉนเจ้าหน้าที่ตำรวจ สน.นางเลิ้งถึงได้ออกหมายเรียกพวกเรา ค่อนข้างผิดหวัง และปัญหาทีเรามาเรียกร้องก็เป็นปัญหาที่รัฐสร้างไว้\n\nด้าน นายสมยศ พฤกษาเกษมสุข แกนนำกลุ่ม 24 มิถุนาประชาธิปไตย กล่าวว่า วันนี้ พ.ร.ก.ฉุกเฉิน เป็น พ.ร.ก.ฉกฉวย หวังที่จะใช้กฎหมายนี้ มากดขี่ประชาชน แล้วทำให้ปัญหาของบ้านเมืองยังคงอยู่ เพราะความเดือดร้อนของพี่น้องประชาชน\n\n“การที่ผู้กำกับ สน.นางเลิ้ง ชื่อสมยศ ชื่อเดียวกับผม ทำคดีนี้ ผมเข้าใจว่าคนสั่งการไม่ใช่ท่านแน่นอน เพราะวันนั้นเราจะไปไล่ประยุทธ์ ไปเรียกร้องค่าจ้างขั้นต่ำ คนที่เดือดร้อนคือคุณประยุทธ์ เพราะฉะนั้น เราถือว่าคุณประยุทธ์เป็นผู้ทำการคดีนี้ เพียงแต่ผู้กำกับและรองผู้กำกับ สน.นี้ มารับจ็อบนี้แทน ผมบอกเลยว่าหมดอนาคต เพราะอย่างไรรัฐบาลชุดนี้ก็ต้องไป ประยุทธ์ยังไงก็อยู่ไม่ได้ ขั้วอำนาจทางการเมืองเปลี่ยนหลังการเลือกตั้ง” นายสมยศกล่าว\n\nจากนั้นผู้ถูกกล่าวทั้ง 5 คนได้ยืนเรียงกันกล่าวคำว่า “เผด็จการจงพินาศ ประชาราษฎร์ จงเจริญ” พร้อมชู 3 นิ้ว\n\nที่มา: มติชนออนไลน์, 19/9/2565\n\nคนงานเมียนมาตกผาแกรนด์แคนยอน จ.ชลบุรี ก.แรงงาน ตรวจสอบ\n\n18 ก.ย. 2565 นายสุชาติ ชมกลิ่น รัฐมนตรีว่าการกระทรวงแรงงาน เปิดเผยถึงกรณีเกิดเหตุคนงานก่อสร้างพลัดตกหน้าผาแกรนด์แคนยอนเมืองไทยเสียชีวิตที่จังหวัดชลบุรี เมื่อวันที่ 17 ก.ย. 2565 เวลา 09.00 น.ที่ผ่านมาว่า พล.อ.ประวิตร วงษ์สุวรรณ รองนายกรัฐมนตรี รักษาราชการแทนนายกรัฐมนตรี ซึ่งกำกับดูแลกระทรวงแรงงาน ได้สั่งให้กระทรวงแรงงานช่วยเหลือครอบครัวผู้เสียชีวิต ตนจึงได้สั่งการให้กรมสวัสดิการและคุ้มครองแรงงาน (กสร.) ส่งพนักงานตรวจความปลอดภัย สำนักงานสวัสดิการและคุ้มครองแรงงานจังหวัดชลบุรี (สสค.ชลบุรี) ศูนย์ความปลอดภัยในการทำงานเขต 2 ชลบุรี (ศปข. 2) บูรณาการร่วมกับหน่วยงานสังกัดกระทรวงแรงงาน ลงพื้นที่ตรวจสอบข้อเท็จจริงทันที\n\nเบื้องต้นพบว่าเมื่อวันที่ 17 ก.ย. 2565 เวลา 09.00 น. พบคนตกหน้าผาสูง บริเวณแหล่งท่องเที่ยวชื่อแกรนด์แคนยอนเมืองไทย ซึ่งตั้งอยู่ในพื้นที่หมู่ 7 ตำบลห้วยกะปิ อำเภอเมืองชลบุรี จังหวัดชลบุรี บริเวณดังกล่าวเป็นแหล่งท่องเที่ยวที่กำลังพัฒนาพื้นที่ มีการสร้างเป็นทางลงลักษณะบันไดหิน ลาดลงไปที่พื้นด้านล่างสุดลึกกว่า 30 เมตร\n\nพบผู้เสียชีวิตทราบชื่อ คือ นายคิง หง่วย อายุ 41 ปี สัญชาติเมียนมา โดยเจ้าหน้าที่กู้ภัยได้สอบถามเพื่อนร่วมงานเผยว่า วันเกิดเหตุเป็นวันหยุดไม่มีการทำงาน ผู้เสียชีวิตได้เดินลงไปเอาข้าวที่ลืมไว้ด้านล่างตั้งแต่เมื่อวันที่ 16 ก.ย. 2565 แล้วพลัดตกลงไปพร้อมกับมีก้อนหินกลิ้งตามลงไปกระแทกร่างทำให้เสียชีวิต\n\nทั้งนี้ พนักงานตรวจความปลอดภัย สสค.ชลบุรี ศปข.2 และหน่วยงานสังกัดกระทรวงแรงงาน ได้เข้าช่วยเหลือครอบครัวลูกจ้างที่เสียชีวิตจากเหตุพลัดตกหน้าผา พร้อมตรวจสอบข้อเท็จจริงเพิ่มเติมจากผู้ที่เกี่ยวข้องต่อไป\n\nด้านนายนิยม สองแก้ว อธิบดีกรมสวัสดิการและคุ้มครองแรงงาน (กสร.) กล่าวว่าได้มอบหมายให้พนักงานตรวจความปลอดภัย สสค.ชลบุรี 2 และ ศปข. 2 ดำเนินการตามที่ท่านรัฐมนตรีว่าการกระทรวงแรงงานสั่งการ และ กสร.จะเชิญนายจ้างและผู้ที่เกี่ยวข้องมาสอบหาข้อเท็จจริงเพิ่มเติม\n\n“อย่างไรก็ตาม ผมต้องขอความร่วมมือนายจ้างและลูกจ้าง ปฏิบัติตามพระราชบัญญัติความปลอดภัย อาชีวอนามัย และสภาพแวดล้อมในการทำงาน พ.ศ. 2554 อย่างเคร่งครัดด้วย หากนายจ้าง/เจ้าของสถานประกอบกิจการใดมีข้อสงสัยเกี่ยวกับการปฏิบัติตามกฎหมายความปลอดภัยในการทำงาน สามารถสอบถามข้อมูลเพิ่มเติมได้ที่ กองความปลอดภัยแรงงาน โทรศัพท์ 0-2448-9128-39 หรือโทรศัพท์สายด่วน 1506 กด 3 และ 1546”\n\nที่มา: ประชาชาติธุรกิจ, 18/9/2022",
    "ทูตยิวประจำโมร็อกโก ถูกเรียกตัวกลับ ละเมิดทางเพศ-คอรัปชั่น": "",
    "อิหร่านพัฒนา 'โดรน' สามารถโจมตีเมืองในอิสราเอล": "© สนับสนุนโดย Xinhua_Thailand\n\n(แฟ้มภาพซินหัว : เครื่องบินระหว่างการแสดงทางอากาศเหนือเกาะคีชทางตอนใต้ของอิหร่าน วันที่ 26 พ.ย. 2018)\n\nเตหะราน, 13 ก.ย. (ซินหัว) -- สถานีโทรทัศน์เพรส ทีวี (Press TV) อ้างอิงคิอูมาร์ส เฮย์ดารี ผู้บัญชาการกองกำลังภาคพื้นดินของกองทัพอิหร่าน ระบุว่ากองทัพอิหร่านได้พัฒนาอากาศยานไร้คนขับขั้นสูง (UAV) ที่มีศักยภาพโจมตีเมืองเทลอาวีฟและเมืองไฮฟาของอิสราเอล\n\nเมื่อวันอาทิตย์ (11 ส.ค.) เฮย์ดารีให้สัมภาษณ์ว่าโดรนรุ่นอาราช-2 (Arash-2) ซึ่งสามารถดึงข้อมูลก่อนโจมตีและทำลายเป้าหมายที่กำหนด ถูกออกแบบเพื่อพุ่งเป้าโจมตีเมืองไฮฟาและเมืองเทลอาวีฟโดยเฉพาะ และถือเป็นอากาศยานไร้เทียมทานที่จะถูกนำมาแสดงขีดความสามารถในการฝึกซ้อมทางทหารในอนาคต\n\nรายงานระบุว่าโดรนรุ่นอาราช-1 ซึ่งเป็นรุ่นต้นแบบของอาราช-2 เผยโฉมครั้งแรกระหว่างการฝึกซ้อมโดรนเมื่อปี 2019 ในฐานะโดรนกามิกาเซและโดรนหลบหลีกเรดาร์ โดยอาราช-1 มีความยาว 4.5 เมตร ความยาวปีกเมื่อกางออก 3.5-4 เมตร และสามารถบินไกลกว่า 1,400 กิโลเมตร ก่อนโจมตีเป้าหมาย\n\nอนึ่ง อิหร่านได้จัดการฝึกซ้อมโดรนขนาดใหญ่ทั่วประเทศเมื่อเดือนสิงหาคมที่ผ่านมา",
    "กลุ่มฮามาสประหารชีวิตชาวปาเลสไตน์ 5 คน ข้อหาเป็นสายข่าวให้อิสราเอล": "กลุ่มฮามาสประหารชีวิตชาวปาเลสไตน์ 5 คน ข้อหาสมรู้ร่วมคิดกับทางการอิสราเอล\n\nเมื่อ 4 ก.ย. เอเอฟพีรายงานความบาดหมางร้าวลึกระหว่างทางการอิสราเอลกับชาวปาเลสไตน์ ว่าฮามาส กลุ่มนักรบติดอาวุธที่ต่อสู้กับอิสราเอลเพื่อปลดปล่อยรัฐปาเลสไตน์ เปิดเผยว่าประหารชีวิตชาวปาเลสไตน์ 5 ราย ที่ฉนวนกาซ่าในข้อหาสมรู้ร่วมคิดกับทางการอิสราเอลและอาชญากรรมอื่น\n\nแถลงการณ์ของฮามาส ระบุว่า ชาวปาเลสไตน์ถูกประหารฐานให้ความร่วมมือกับทางการอิสราเอลในการยึดครองรัฐปาเลสไตน์เป็นเพศชายจำนวน 2 ราย อายุ 44 และ 54 ปี และที่เหลือเป็นอาชญากรรมอื่น โดยยืนยันว่าผู้ต้องหาทั้งหมดได้รับสิทธิในการต่อสู้ข้อกล่าวหาอย่างถึงที่สุดแล้ว\n\nฮามาส ระบุอีกว่า หนึ่งในผู้ต้องหาที่ให้ความร่วมมือกับทางการอิสราเอลนั้นทำหน้าที่เป็นสายลับคอยระบุสถานที่ตั้งของฐานปล่อยขีปนาวุธของฮามาสในกาซ่า และที่อยู่ของสมาชิกขบวนการฮามาส เมื่อปี 2534 เช่นเดียวกันกับอีกรายหนึ่งเมื่อปี 2544 ส่วนที่เหลือนั้นถูกประหารในข้อหาฆาตกรรมผู้อื่น",
    "Innovative World : Kensho แอร์ไม่ใช้ไฟฟ้า": "",
    "Into the past : ร่วมลงนามใน ข้อตกลงสันติภาพออสโล อย่างเป็นทางการ ( 13ก.ย.)": "Into the past : วันนี้ trueID News จะพาย้อนไปในอดีตของวันนี้ กับเหตุการณ์ที่สำคัญ เรื่องราวสาระน่ารู้ ทั้งในประเทศไทย และต่างประเทศ จะเป็นอย่างไรไปติดตามกัน\n\nพ.ศ. 2536 (ค.ศ. 1993) - ยัสเซอร์ อาราฟัต ผู้นำองค์การปลดปล่อยปาเลสไตน์ (พีแอลโอ) และ ยิตซัค ราบิน นายกรัฐมนตรีอิสราเอล ร่วมลงนามใน ข้อตกลงสันติภาพออสโล อย่างเป็นทางการ\n\nสาธารณสมบัติ\n\nข้อตกลงออสโล เป็นความตกลงสองฉบับระหว่างรัฐบาลอิสราเอลกับองค์การปลดปล่อยปาเลสไตน์ ข้อตกลงออสโลประกอบด้วยข้อตกลงออสโล 1 ลงนามที่กรุงวอชิงตัน ดี.ซี. ในปี ค.ศ. 1993 และข้อตกลงออสโล 2 ลงนามที่เมืองทาบา ประเทศอียิปต์ในปี ค.ศ. 1995 ข้อตกลงออสโลเป็นจุดเริ่มต้นของกระบวนการออสโล ซึ่งเป็นกระบวนการสันติภาพที่มุ่งบรรลุสนธิสัญญาสันติภาพที่อิงจากข้อมติคณะมนตรีความมั่นคงแห่งสหประชาชาติที่ 242 และ 338 และสนอง \"สิทธิของชาวปาเลสไตน์ในการกำหนดการปกครองด้วยตนเอง\" กระบวนการออสโลเริ่มขึ้นหลังการเจรจาลับที่กรุงออสโล ประเทศนอร์เวย์ นำไปสู่การยอมรับรัฐอิสราเอลขององค์การปลดปล่อยปาเลสไตน์ และอิสราเอลยอมรับองค์การปลดปล่อยปาเลสไตน์เป็นผู้แทนชาวปาเลสไตน์\n\n==========\n\nข่าวที่เกี่ยวข้อง :\n\nข้อมูล : wikipedia , history , on this day , bbc\n\n--------------------",
    "สงครามยูเครน : รัสเซียมีอาวุธนิวเคลียร์อยู่เท่าไร": "สงครามยูเครน : รัสเซียมีอาวุธนิวเคลียร์อยู่เท่าไร\n\nทีมวารสารศาสตร์เชิงภาพ\n\nบีบีซี นิวส์\n\n22 กันยายน 2022\n\nประธานาธิบดี วลาดิเมียร์ ปูติน ประกาศ \"ระดมกำลังพลบางส่วน\" ไปยังสมรภูมิยูเครน พร้อมขู่จะใช้ \"สรรพกําลังทั้งหมดที่เรามี\" เพื่อปกป้องดินแดนของรัสเซีย จนก่อให้เกิดความวิตกกังวลไปทั่วโลก\n\nอย่างไรก็ตาม บรรดานักวิเคราะห์ชี้ว่า หากพิจารณาจากคำเตือนครั้งก่อน ๆ ของนายปูติน ก็น่าจะพอตีความได้ว่า ท่าทีล่าสุดของเขาน่าจะเป็นคำเตือนเพื่อป้องปรามไม่ให้ประเทศอื่นเข้าไปข้องเกี่ยวในสงครามยูเครนให้มากไปกว่านี้ ไม่น่าจะเป็นการส่งสัญญาณถึงความต้องการใช้อาวุธนิวเคลียร์แต่อย่างใด\n\nโลกเรามีอาวุธนิวเคลียร์มาเกือบ 80 ปีแล้ว และหลายประเทศมองว่ามันคือเครื่องมือในการป้องปรามการโจมตีจากศัตรู และช่วยรับประกันความมั่นคงของชาติ\n\nรัสเซียมีอาวุธนิวเคลียร์อยู่เท่าใด\n\nจำนวนอาวุธนิวเคลียร์ทั้งหมดที่ประเทศต่าง ๆ มี เป็นตัวเลขโดยประมาณ แต่สหพันธ์นักวิทยาศาสตร์อเมริกัน (Federation of American Scientists หรือ FAS) คาดว่า รัสเซียมีหัวรบนิวเคลียร์ ซึ่งเป็นอุปกรณ์จุดชนวนระเบิดนิวเคลียร์อยู่ 5,977 หัว ในจำนวนนี้ราว 1,500 หัวเป็นหัวรบที่ปลดประจำการแล้ว และกำลังจะรื้อถอนออกไป\n\nหัวรบนิวเคลียร์ที่เหลืออีกราว 4,500 หัวนั้น ส่วนใหญ่เชื่อว่าเป็นอาวุธนิวเคลียร์เชิงยุทธวิธี เช่น ขีปนาวุธทิ้งตัว หรือจรวด ซึ่งสามารถเล็งเป้าโจมตีได้จากระยะไกล อาวุธเหล่านี้มักมีความเกี่ยวข้องกับการทำสงครามนิวเคลียร์\n\nส่วนที่เหลือเป็นอาวุธนิวเคลียร์ขนาดเล็กและมีอานุภาพการทำลายล้างน้อยกว่า ซึ่งมีพิสัยยิงสั้นสำหรับใช้ในสนามรบหรือในทะเล\n\nอย่างไรก็ตาม นี่ไม่ได้หมายความว่า รัสเซียมีอาวุธนิวเคลียร์พิสัยไกลที่พร้อมใช้งานอยู่หลายพันลูก\n\nบรรดาผู้เชี่ยวชาญประเมินว่า ปัจจุบันรัสเซียมีหัวรบนิวเคลียร์ที่ \"ประจำการอยู่\" กล่าวคือติดตั้งอยู่ที่ขีปนาวุธ และครื่องบินทิ้งระเบิด หรือเรือดำน้ำอยู่ราว 1,500 หัว\n\nเทียบกับชาติอื่น\n\nปัจจุบันมี 9 ประเทศที่มีอาวุธนิวเคลียร์ในครอบครอง ได้แก่ จีน ฝรั่งเศส อินเดีย อิสราเอล เกาหลีเหนือ ปากีสถาน รัสเซีย สหรัฐฯ และสหราชอาณาจักร\n\nจีน ฝรั่งเศส รัสเซีย สหรัฐฯ และสหราชอาณาจักร อยู่ในกลุ่ม 191 ชาติที่ร่วมลงนามในสนธิสัญญาไม่แพร่ขยายอาวุธนิวเคลียร์ (Nuclear Non-Proliferation Treaty หรือ NPT)\n\nภายใต้สนธิสัญญานี้ ประเทศที่ร่วมลงนามจะต้องลดการสะสมหัวรบนิวเคลียร์ และในทางทฤษฎีจะต้องมุ่งขจัดอาวุธที่มีอยู่ให้หมดสิ้นไป ซึ่งที่ผ่านมาได้ช่วยลดจำนวนการสะสมหัวรบนิวเคลียร์ทั่วโลกลงนับตั้งแต่ทศวรรษที่ 1970 และ 1980 เป็นต้นมา\n\nอินเดีย อิสราเอล และปากีสถาน ไม่เคยร่วมลงนามใน NPT ขณะที่เกาหลีเหนือถอนตัวออกมาในปี 2003\n\nอิสราเอลเป็นเพียงประเทศเดียวจากทั้ง 9 ประเทศที่ไม่เคยยอมรับอย่างเป็นทางการว่าดำเนินโครงการอาวุธนิวเคลียร์\n\nยูเครนไม่เคยมีอาวุธนิวเคลียร์ และถึงแม้จะมีข้อกล่าวหาจากประธานาธิบดีปูติน แต่ก็ไม่มีหลักฐานยืนยันว่ายูเครนพยายามที่จะครอบครองอาวุธชนิดนี้\n\nอาวุธนิวเคลียร์มีอานุภาพทำลายล้างเพียงใด\n\nอาวุธนิวเคลียร์ถูกออกแบบมาเพื่อสร้างความเสียหายขั้นสูงสุด\n\nระดับความรุนแรงของการทำลายล้างขึ้นอยู่กับหลายปัจจัยด้วยกัน เช่น\n\nขนาดของหัวรบ\n\nการระเบิดอยู่เหนือพื้นดินแค่ไหน\n\nสภาพแวดล้อมของจุดที่เกิดระเบิด\n\nอย่างไรก็ตาม แม้แต่หัวรบนิวเคลียร์ขนาดเล็กที่สุดก็อาจทำให้มีผู้เสียชีวิตเป็นจำนวนมาก และก่อให้เกิดผลกระทบในระยะยาว\n\nระเบิดปรมาณูที่คร่าชีวิตผู้คนราว 146,000 คนในเมืองฮิโรชิมาของญี่ปุ่นในช่วงสงครามโลกครั้งที่ 2 มีขนาด 15 กิโลตัน\n\nในขณะที่หัวรบนิวเคลียร์ในปัจจุบันอาจมีขนาดได้ถึง 1,000 กิโลตัน\n\nคาดว่าสิ่งมีชีวิตส่วนใหญ่จะตายลงทันทีในจุดที่ถูกระเบิดนิวเคลียร์ถล่มโดยตรง\n\nโดยหลังจากเกิดแสงสว่างจ้าจากระเบิดที่อาจทำให้ตาบอดได้นั้น ก็จะมีลูกไฟขนาดยักษ์ตามมาพร้อม ๆ กับคลื่นกระแทกจากแรงระเบิดที่จะทำลายอาคารบ้านเรือน และสิ่งปลูกสร้างต่าง ๆ เป็นวงกว้างหลายกิโลเมตร\n\nการป้องปรามด้วยอาวุธนิวเคลียร์คืออะไร\n\nการป้องปรามด้วยอาวุธนิวเคลียร์มาจากทฤษฎีที่ว่า การมีอาวุธนิวเคลียร์อยู่ในการครอบครองจำนวนมาก จะช่วยป้องกันประเทศจากการโจมตีของศัตรู กล่าวคือยุทธศาสตร์นี้จะทำให้ศัตรูไม่กล้าใช้อาวุธนิวเคลียร์โจมตีก่อน เพราะจะต้องเผชิญการโต้กลับอย่างรุนแรงด้วยอาวุธนิวเคลียร์เช่นกัน\n\nแม้หลายประเทศจะมีการทดสอบอาวุธนิวเคลียร์อยู่หลายครั้ง แต่ก็ไม่เคยมีชาติใดใช้อาวุธนิวเคลียร์ในการเผชิญหน้าทางทหารมาตั้งแต่ปี 1945\n\nนโยบายของรัสเซียเองก็ยอมรับให้ใช้อาวุธนิวเคลียร์ได้เฉพาะการป้องปรามการโจมตีจากศัตรู และกำหนดเหตุผลในการใช้เอาไว้ 4 กรณี คือ\n\nมีการยิงขีปนาวุธทิ้งตัวโจมตีดินแดนของสหพันธรัฐรัสเซียและชาติพันธมิตร\n\nมีการใช้อาวุธนิวเคลียร์หรืออาวุธอานุภาพทำลายล้างสูงชนิดอื่นต่อสหพันธรัฐรัสเซียและชาติพันธมิตร\n\nมีการโจมตีที่ทำการรัฐบาลและทหารที่สำคัญของสหพันธรัฐรัสเซียซึ่งเป็นภัยคุกคามต่อขีดความสามารถด้านอาวุธนิวเคลียร์ของชาติ\n\nมีการรุกรานสหพันธรัฐรัสเซียโดยใช้อาวุธธรรมดาสามัญที่เป็นภัยคุกคามอย่างแท้จริงต่อการดำรงอยู่ของรัฐ",
    "เยอรมนีตกลงชดเชย 28 ล้านยูโร ให้ครอบครัวเหยื่อ โอลิมปิกเกมส์ 1972": "รัฐบาลเยอรมนีตกลงจ่ายค่าชดเชย 28 ล้านยูโร ให้ครอบครัวชาวอิสราเอลที่สังเวยชีวิตในเหตุการณ์ก่อการร้าย โอลิมปิกเกมส์ 1972 ที่เมืองมิวนิคเป็นเจ้าภาพ\n\nรัฐบาลเยอรมนีตอบตกลงจ่ายค่าชดเชยให้กับบรรดาญาติของชาวอิสราเอลซึ่งต้องสังเวยชีวิตในเหตุการณ์ก่อการร้าย ระหว่างมหกรรมกีฬา โอลิมปิกเกมส์ 1972 ที่เมืองมิวนิคเป็นเจ้าภาพจัดการแข่งขัน\n\nสำหรับเหตุการณ์ประวัติศาสตร์ครั้งนี้เกิดขึ้นเมื่อวันที่ 5 กันยายน ของปีดังกล่าว มีกลุ่มคนร้ายชาวปาเลสไตน์บุกเข้าไปหมู่บ้านนักกีฬา ซึ่งเป็นสถานที่รองรับนักกีฬาในโอลิมปิกหนดังกล่าว แล้วจับนักกีฬากับเจ้าหน้าที่ทีมของอิสราเอลรวม 11 คนไว้เป็นตัวประกัน\n\nเหตุการณ์ครั้งนั้นนักกีฬาอิสราเอลถูกสังหารทันที 2 คน จากนั้นสถานการณ์เป็นไปอย่างตึงเครียดจนล่วงเลยเข้าวันที่ 6 กันยายน จึงเกิดการต่อสู้ระหว่างเจ้าหน้าที่กับคนร้าย ส่งผลให้ตัวประกันที่เหลืออีก 9 คนเสียชีวิตทั้งหมดด้วย\n\nที่ผ่านมา บรรดาครอบครัวผู้เสียชีวิตตำหนิทางการเยอรมนีว่าไม่ได้ปกป้องนักกีฬาให้ดีพอ และขาดความโปร่งใสด้านความปลอดภัย กระทั่งล่าสุดแต่ละครอบครัวขู่ว่าจะไม่ร่วมงานรำลึกครบรอบเหตุการณ์ดังกล่าว ซึ่งจะจัดขึ้นในอีกไม่กี่วันนี้ และปีนี้จะครบรอบ 50 ปีด้วย\n\nอย่างไรก็ตาม ล่าสุดทางการเยอรมนีบรรลุข้อตกลงจะจ่ายค่าชดเชยให้ครอบครัวเหยื่อเป็นเงินทั้งหมด 28 ล้านยูโร ซึ่งแถลงการณ์ร่วมกันระหว่างประธานาธิบดีเยอรมนีและประธานาธิบดีอิสราเอลระบุว่าทั้ง 2 ชาติรู้สึกยินดีและหมดความกังวลที่หาข้อยุติเรื่องนี้ได้เสียที",
    "โปรแกรมกีฬา วันจันทร์ที่ 26 กันยายน 2565": "เพื่อพัฒนาประสบการณ์และเพิ่มประสิทธิภาพการใช้งานให้กับผู้ใช้ ท่านตกลงใช้คุกกี้เพื่อใช้งานเว็บไซต์นี้ต่อไป"
}