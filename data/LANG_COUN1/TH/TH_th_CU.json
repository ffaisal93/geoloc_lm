{
    "ข่าวพายุโซนร้อนเอียน จ่อพัดถล่มคิวบา": "พายุโซนร้อน \"เอียน\" กำลังเคลื่อนตัวมุ่งหน้าไปทางคิวบา และคาดว่าจะทวีความรุนแรงขึ้นเป็นพายุเฮอริเคน ขณะที่ ทางการรัฐฟลอริดา ของสหรัฐฯ ประกาศเตือนประชาชนให้ระวังอันตรายจากพายุทางการรัฐฟลอริดา ของสหรัฐฯ ประกาศเตือนประชาชนให้เตรียมรับมือกับพายุโซนร้อน \"เอียน\" (Ian) ที่คาดว่าจะทวีความรุนแรงขึ้นหลังพัดถล่มคิวบา พร้อมประกาศภาวะฉุกเฉินใน 67 เขต ทั่วทั้งรัฐ โดยเตือนให้ประชาชนเตรียมเสบียง ทั้งน้ำ, อาหาร, เชื้อเพลิง, แบตเตอร์รี และยารักษาโรค ให้พร้อมก่อนพายุจะเคลื่อนขึ้นฝั่งของรัฐฟลอริดา ซึ่งล่าสุดพายุกำลังเคลื่อนตัวมุ่งหน้าไปทางตะวันตกของคิวบา ด้วยความเร็วลม 96 กิโลเมตรต่อชั่วโมงส่วนทางการคิวบา ได้สั่งอพยพนักท่องเที่ยวออกจากบริเวณชายฝั่งของเกาะ \"อิสลา เด ลา ยูเวนตุด\" (Isla de la Juventud) ซึ่งเป็นหนึ่งเกาะท่องเที่ยวหลักของคิวบาแล้ว พร้อมสั่งปิดท่าเรือทางบริเวณชายฝั่งตะวันตกของประเทศ โดยคาดว่าจะเริ่มมีฝนตกหนัก และคลื่นซัดชายฝั่ง ในช่วงค่ำวันนี้ ตามเวลาท้องถิ่น",
    "คิวบาเตรียมลงประชามติ หนุนสมรสเท่าเทียม-สิทธิ์อุ้มบุญ": "ในวันอาทิตย์นี้ (2 ต.ค.) ประชาชนชาวคิวบาจะออกไปใช้สิทธิ์ลงคะแนนเสียงในประชามติ ว่าด้วยการสมรสเพศเดียวกันและการรับเลี้ยงบุตรบุญธรรม ซึ่งจะทำให้การอุ้มบุญถูกกฎหมายอีกด้วย\n\nชาวคิวบาที่อายุมากกว่า 16 ปี กว่า 8 ล้านคน เป็นผู้มีสิทธิ์ลงคะแนนโหวตรับหรือไม่รับร่างนโยบายในประชามติ ซึ่งได้รับการสนับสนุนโดยพรรคคอมมิวนิสต์ แม้จะถูกวิพากษ์วิจารณ์จากศาสนจักรคาทอลิกและผู้นำทางศาสนา\n\nในสัปดาห์สุดท้ายของการประชาสัมพันธ์นโยบาย รัฐบาลคิวบาทำให้โทรทัศน์ วิทยุ และโซเชียลมีเดียเต็มไปด้วยข้อความสนับสนุนความเท่าเทียม ตามท้องถนนเต็มไปด้วยป้ายโฆษณาและการเดินขบวนสนับสนุน นอกจากนี้ มิกูเอล ดิแอซ คาเนล ประธานาธิบดีของคิวบา ยังทวีตข้อความในทวิตเตอร์ ชี้ชวนให้ประชาชนโหวตเห็นชอบ “เพื่อสนับสนุนประชาธิปไตย” อีกด้วย\n\nสำหรับประเทศคิวบา ทัศนคติของผู้กำหนดนโยบายเกี่ยวกับกลุ่มผู้มีความหลากหลายทางเพศ เปลี่ยนแปลงไปอย่างมีนัยสำคัญในช่วง 20 ปีที่ผ่านมา ซึ่งแตกต่างจากช่วงต้นทศวรรษ 1980 ที่มีการดำเนินคดีต่อคนรักเพศเดียวกันอย่างมาก\n\nในปี 2562 รัฐบาลคิวบาวางแผนที่จะตราประเด็นการสมรสเพศเดียวกัน เข้าสู่รัฐธรรมนูญของประเทศด้วย แต่รัฐบาลกลับต้องยอมถอย เนื่องจากถูกคำวิพากษ์วิจารณ์จากศาสนจักรคาทอลิก เช่นเดียวกันกับในปี 2565 ซึ่งที่ประชุมบิชอปก็ได้ออกมาต่อต้านการลงประชามติดังกล่าวเช่นกัน\n\nมีการจัดการประชุมระดับชุมชนมากกว่า 79,000 ครั้ง ระหว่างเดือน ก.พ. จนถึงเดือน เม.ย.ในปีนี้ เพื่ออำนวยความสะดวกให้เกิดการโต้เถียงกันในประเด็นสิทธิครอบครัวอย่างเป็นวงกว้าง สื่อของรัฐบาลคิวบากล่าวว่า การกระตุ้นให้มีการประชุมและรับฟังความเห็นประชาชนเช่นนี้ ทำให้ต้องมีการแก้ไขร่างกฎหมายขนานใหญ่\n\nราฟาเอล เฮอร์นันเดซ นักรัฐศาสตร์ชาวคิวบากล่าวว่า ประชามติครั้งนี้นับเป็น “กฎหมายด้านสิทธิมนุษยชนที่สำคัญที่สุด” ในคิวบาตั้งแต่มีการปฏิวัติในปี 2462\n\nอย่างไรก็ตาม ปัญหาวิกฤติเศรษฐกิจในปัจจุบันอาจส่งผลกระทบต่อการลงมติในวันอาทิตย์ เนื่องจากปัจจุบันนี้ คิวบากำลังประสบปัญหาทางเศรษฐกิจที่เลวร้ายที่สุดในรอบ 30 ปี ซึ่งเป็นผลกระทบมาจากการขาดรายได้ในภาคการท่องเที่ยวและมาตรการคว่ำบาตรจากสหรัฐฯ\n\n“ปัญหาคือคนส่วนมากจะโหวตเพื่อแสดงจุดยืนสนับสนุนหรือต่อต้านรัฐบาล มากกว่าที่จะพิจารณาตัวเนื้อหาของร่างกฏหมายจริงๆ” เบิร์ท ฮอฟฟ์มานน์ ผู้เชี่ยวชาญด้านภูมิภาคลาตินอเมริกากล่าว “และนั่นคงเป็นเรื่องที่น่าเสียดาย”\n\n\n\n\n\nที่มา:\n\nhttps://m.dw.com/en/cuba-holds-referendum-on-same-sex-marriage-adoption/a-63231499",
    "คิวบาเร่งช่วยเหลือ “หนึ่งในจระเข้สายพันธุ์หายากที่สุดในโลก”": "สำนักข่าวรอยเตอร์ส รายงานจากเมืองซิเอนากา เด ซาปาตา ประเทศคิวบา เมื่อวันที่ 6 ก.ย. ว่า จระเข้คิวบา สิ่งมีชีวิตเฉพาะถิ่นที่พบได้ในหนองน้ำซาปาตา และหนองน้ำบนเกาะไอล์ ออฟ ยูธ เท่านั้น กำลังถูกคุกคาม และมีที่อยู่อาศัยตามธรรมชาติขนาดเล็กที่สุด เมื่อเทียบกับจระเข้สายพันธุ์อื่น ๆ ที่ยังมีชีวิต\n\nCuban scientists race to save one of the world´s rarest crocodiles https://t.co/setxj6hLtF pic.twitter.com/2FMD02d0EE — Reuters (@Reuters) September 5, 2022\n\nการล่าสัตว์และการผสมพันธุ์สัตว์อย่างผิดกฎหมายกับจระเข้อเมริกัน ซึ่งเป็นการสร้างปัญหาต่อพันธุกรรมของสายพันธุ์ดังกล่าว คุกคามประชากรจระเข้คิวบาของที่แห่งนี้มานานหลายทศวรรษ อีกทั้งสภาพอากาศที่อุ่นขึ้น ซึ่งส่งผลเปลี่ยนแปลงอัตราส่วนเพศของลูกจระเข้แรกเกิดยังก่อภัยคุกคามใหม่ด้วย แม้จะเป็นเรื่องจริงที่รัฐบาลคิวบาปกป้องพื้นที่หนองน้ำอันกว้างใหญ่เกือบทั้งหมด แต่กลุ่มนักวิทยาศาสตร์กล่าวว่า “มันอาจจะยังไม่เพียงพอ”\n\nนักวิทยาศาสตร์คิวบาประมาณการว่า มีจระเข้อาศัยอยู่ในป่าประมาณ 4,000 ตัว แต่เนื่องจากพื้นที่ที่พวกมันอาศัยอยู่ภายในพื้นที่ชุ่มน้ำมีขนาดค่อนข้างเล็ก ร่วมกับภัยพิบัติที่เกี่ยวข้องกับสภาพอากาศ ซึ่งเกิดบ่อยครั้งมากขึ้นทั่วโลกในตอนนี้ มันอาจกวาดล้างประชากรจระเข้ส่วนใหญ่ได้\n\nทั้งนี้ ความกังวลเหล่านั้นเมื่อหลายสิบปีก่อนได้กระตุ้นรัฐบาลคิวบา ให้จัดทำแผนงานการเพาะฟัก ซึ่งเป็นการปล่อยจระเข้หลายร้อยตัวเข้าสู่ป่าเป็นประจำทุกปี อีกทั้งนักวิจัยหลายคน รวมถึงเปเรซ ได้ทำการปล่อยจระเข้ที่ยึดมาจากกลุ่มนักล่า อันเป็นส่วนหนึ่งของแผนงานที่ช่วยลดการรุกล้ำสายพันธุ์สัตว์ด้วย.\n\nเครดิตภาพ : REUTERS",
    "ตื่นตา! พายุงวงช้างที่คิวบา ราวกับท่อสูบน้ำขึ้นไปบนฟ้า": "Clip Cr. FA Weather ล่าสุดเกิดขึ้นเมื่อบ่ายวันพุธที่ 7 กันยายนที่ผ่านมา ประชาชนคิวบาในเหตุการณ์ โพสต์และแชร์บนโซเชียลเน็ตเวิร์กเป็นจำนวนมาก ต่างพูดถึงภาพที่สุดตื่นตาอยู่ตรงหน้า“ รางน้ำที่น่าประทับใจ พบกันอีกครั้ง อยู่เหนือเขื่อนอาบีเลส ในเขตเทศบาลเมืองคูมานายากัว เมืองเซียนเฟวกอส”ที่จริงปรากฏการณ์นี้เกิดขึ้นเป็นเรื่องปกติในคิวบา เพียงแต่ว่าครั้งนี้สามารถเห็นได้จากสถานที่ต่างๆ ในจังหวัดภาคใต้ และเกิดนานกว่า 20 นาที โดยมีการเคลื่อนไหวช้ามาก และเมฆที่ฐานก็อยู่สูงจากพื้นมาก“บ่อยครั้งในช่วงเวลานี้ของปีเนื่องจากความไม่แน่นอนที่เกิดจากความร้อนสูงของวัน ซึ่งเมื่อรวมกับสภาวะที่เอื้ออำนวยในชั้นโทรโพสเฟียร์ตอนกลางและตอนบนจะทำให้เกิดพายุพร้อมอาการแสดงความรุนแรง”“สิ่งสำคัญคือต้องเน้นย้ำถึงความจำเป็นที่จะไม่เปิดเผยตัวเองต่อเหตุการณ์เหล่านี้ เนื่องจากเหตุการณ์เหล่านี้เป็นอันตรายอย่างยิ่งและอาจคร่าชีวิตคุณได้ ยังคงป้องกันท่อน้ำ พายุทอร์นาโด และไฟฟ้าช็อตอยู่เสมอ” ผู้เชี่ยวชาญด้านสภาพภูมิอากาศคิวบากล่าว\"พายุงวงช้าง\" หรือ \"พวยน้ำ\" ในบ้านเราอาจเรียกว่า “นาคเล่นน้ำ” (waterspout) หมายถึง ปรากฏการณ์ทางธรรมชาติที่มีลักษณะคล้ายท่อน้ำขนาดใหญ่เชื่อมต่อระหว่างผืนฟ้าและพื้นน้ำ ที่เกิดขึ้นจากลมพัดวนบิดเป็นเกลียว เห็นได้จากเมฆที่มีลักษณะเป็นลำ หรือเป็นกรวยหัวกลับยื่นลงมาจากฐานของเมฆคิวมูโลนิมบัส (เมฆฝนฟ้าคะนอง) และเห็นได้จากพวยน้ำที่พุ่งขึ้นมาเป็นพุ่ม ประกอบด้วยหยดน้ำพุ่งเป็นฝอยขึ้นจากผิวพื้นทะเล มีลมแรงพัดเข้าหาบริเวณศูนย์กลางของพวยน้ำ ยอดของพวยน้ำอาจเคลื่อนที่ด้วยความเร็วที่แตกต่างไปจากฐาน ทำให้แกนเอียงหรือบิดเบี้ยวแล้วหลุดออกจากกันและสลายตัวไปซึ่งการเกิดนั้นจะคล้ายกับพายุทอร์นาโดที่เกิดขึ้นเหนือพื้นน้ำ แต่มีความรุนแรงน้อยกว่า มักเกิดบ่อยๆ บนพื้นน้ำในเขตร้อน ช่วงเวลาที่เกิดปรากฏการณ์นี้กินเวลาไม่นานนักในบางครั้งอาจเกิดขึ้นเป็นระยะเวลานานถึงครึ่งชั่วโมงข้อมูลอ้างอิง",
    "ลูกชาย ‘เช เกวารา’ นักปฏิวัติคนดังแห่งคิวบา เสียชีวิตแล้ว": "",
    "": "ปาเกียวเตรียมคืนสังเวียนขึ้นชกโชว์ที่ซาอุฯต้นปีหน้า\n\nแมนนี่ ปาเกียว อดีตแชมป์มวยโลก 8 รุ่นคนแรกและคนเดียวของโลกชาวฟิลิปปินส์ เปิดเผยกับสำนักข่าว “เอเอฟพี” เมื่อวันที่ 6 กันยายน ว่า กำลังตัดสินใจว่าอาจจะหวนคืนสังเวียนอีกครั้งในการชกโชว์ที่ซาอุดีอาระเบียในเดือนมกราคมปีหน้า\n\nปาเกียวซึ่งปัจจุบันอายุ 43 ปี ประกาศแขวนนวมเมื่อปีที่แล้ว เพื่อไปทุ่มเทกับการลงสมัครรับเลือกตั้งชิงตำแหน่งประธานาธิบดีของฟิลิปปินส์ หลังจากโลดแล่นในวงการมา 26 ปี โดยไฟต์สุดท้ายคือการแพ้คะแนนให้ยอร์เดนิส อูกัส นักชกชาวคิวบา เมื่อเดือนสิงหาคม 2021 ขณะที่การลงเลือกตั้งก็ไม่ประสบความสำเร็จ\n\nเจ้าของฉายา “แพ็กแมน” เผยว่า จะเดินทางไปเจอจาเบอร์ ซายานี่ อดีตคู่ซ้อมชาวฝรั่งเศส ที่กรุงริยาดห์ ประเทศซาอุดีอาระเบียในเร็วๆ นี้ เพื่อหารือเกี่ยวกับการชกโชว์ดังกล่าว\n\nนอกจากนี้ ปาเกียวยังมีโปรแกรมขึ้นชกไฟต์การกุศลกับดีเค ยู ยูทูเบอร์ด้านศิลปะการต่อสู้ชาวเกาหลีใต้ ที่กรุงโซล ประเทศเกาหลีใต้ ในวันที่ 10 ธันวาคมนี้ เพื่อนำเงินไปสมทบทุนสร้างที่พักอาศัยให้ผู้ได้รับผลกระทบจากสงครามในยูเครนอีกด้วย",
    "สหรัฐฯ สั่งประชาชนเตรียมรับมือ พายุเฮอร์ริเคนรุนแรงระดับ 3 แรงสุดในรอบ 4 ปี": "ล่าสุดทางสหรัฐอเมริกาได้สั่งให้ประชาชนในรัฐฟลอริดาของสหรัฐฯ เตรียมรับมือ เอียน พายุเฮอร์ริเคนรุนแรงระดับ 3 ที่พัดด้วยความแรงลม 209 กิโลเมตรต่อชั่วโมง ทำให้ชั้นวางแพ็กน้ำดื่ม, กระดาษชำระและอาหารกระป๋องตามซูเปอร์มาร์เก็ตทั่วทั้งรัฐว่างเปล่า\n\nขณะเดียวกัน ประธานาธิบดีโจ ไบเดน ต้องยกเลิกการประชุมประจำปีของพรรคเดโมแครต (DNC) ในวันอังคารเช่นกัน สำนักงานพยากรณ์อากาศได้คาดการณ์ว่า \"พายุโซร้อนเอียน\" จะทวีความรุนแรงเป็นเฮอร์ริเคนในวันอาทิตย์ และเพิ่มเป็นระดับ 3 หรือรุนแรงกว่านั้นในวันอังคาร ก่อนพัดเข้าสู่คิวบา\n\n\n\nอิทธิพลของพายุจะทำให้เกิดฝนตกหนักในรัฐฟลอริดาช่วงกลางสัปดาห์ และคาดว่าจะรุนแรงที่สุดในรอบ 4 ปี นอกจากสิ่งจำเป็นในการดำรงชีวิตแล้ว ประชาชนส่วนใหญ่ยังซื้ออุปกรณ์ที่เสริมความแข็งแกร่งให้แก่บ้านเรือนอีกด้วย นายรอน เดแซนติส ผู้ว่าการรัฐฟลอริดา ประกาศสถานการณ์ฉุกเฉินทั่วทั้งรัฐ และ 67 เทศมณฑล ตั้งแต่บ่ายวันเสาร์ อันเป็นสัญญาณของความกังวล \"ระดับสูง\"",
    "ผู้อพยพหลั่งไหลเข้าสหรัฐฯ หนัก- ‘ไบเดน’ บีบเม็กซิโกช่วยรับเพิ่มด่วน": "จำนวนผู้อพยพเข้ามาทางชายแดนภาคใต้ของสหรัฐฯ พุ่งสูงทำสถิติใหม่จนประธานาธิบดีโจ ไบเดน ต้องกดดันให้เม็กซิโกช่วยเปิดรับผู้ย้ายถิ่นฐานจาก คิวบา นิคารากัว และเวเนซุเอลา เพิ่ม ตามข้อมูลจากเจ้าหน้าที่ทั้งฝ่ายสหรัฐฯ และเม็กซิโก\n\nแอนโทนี บลิงเคน รัฐมนตรีว่าการกระทรวงการต่างประเทศสหรัฐฯ แสดงความกังวลเกี่ยวกับการเพิ่มขึ้นของจำนวนผู้อพยพจากทั้ง 3 ประเทศที่เพิ่มสูงขึ้น ระหว่างการเดินทางเยือนกรุงเม็กซิโกซิตี้เมื่อวันจันทร์ แต่รัฐบาลเม็กซิโกไม่ได้สัญญาว่าจะลงมือทำการใด ๆ ตามรายงานของสำนักข่าวรอยเตอร์ที่ได้รับข้อมูลมาจากเจ้าหน้าที่สหรัฐฯ 2 รายและเจ้าหน้าที่เม็กซิโก 2 รายซึ่งไม่ขอเปิดเผยตัวตน\n\nที่ผ่านมา เม็กซิโกรับตัวผู้อพยพชาวกัวเตมาลา ฮอนดูรัส และเอลซัลวาดอร์ ที่สหรัฐฯ ส่งตัวกลับมาอยู่แล้ว โดยสถิติที่บันทึกได้ตั้งแต่ต้นปีงบประมาณมาชี้ว่า มีประชาชนจาก 3 ประเทศนี้จำนวนราว 299,000 คนที่ถูกปฏิเสธการเข้าประเทศที่ชายแดนสหรัฐฯ ซึ่งสูงกว่าตัวเลขของผู้อพยพจาก คิวบา นิคารากัว และเวเนซุเอลา ที่ราว 9,000 คนอย่างมาก\n\nความพยายามของรัฐบาลกรุงวอชิงตันที่จะบีบให้เม็กซิโกช่วยรับผู้อพยพกลุ่มดังกล่าวเพิ่มแสดงให้เห็นถึงความกังวลเกี่ยวกับสถานการณ์ตามแนวชายแดนของประเทศ โดยเฉพาะเมื่อประชากรของ 3 ประเทศนี้ที่ได้รับอนุญาตเข้าสหรัฐฯ จะสามารถยื่นเรื่องขอลี้ภัยได้ เนื่องจากความสัมพันธ์ทางการทูตระหว่างสหรัฐฯ และรัฐบาลทั้งสามนั้นอยู่ในภาวะไม่ค่อยดีเท่าใด\n\nนอกจากนั้น เจ้าหน้าที่ชายแดนสหรัฐฯ เปิดเผยว่า ในปีงบประมาณปัจจุบัน มีผู้อพยพที่ถูกจับกุมขณะพยายามข้ามพรมแดนเข้าสหรัฐฯ สูงเป็นประวัติการณ์ถึง 1.8 ล้านคน โดยหลายคนเคยพยายามหาทางข้ามแดนมาหลายครั้งแล้ว โดยสถานการณ์เช่นนี้นำมาซึ่งความท้าทายด้านมนุษยธรรมและภาระทางการเมืองต่อรัฐบาลปธน.ไบเดน ก่อนที่จะมีการเลือกตั้งกลางเทอมในวันที่ 8 พฤศจิกายนนี้ด้วย",
    "‘เจ้าโลกด้าน 2 มาตรฐาน’": "รัฐบาลสหรัฐฯ กำลังจะปิดคุกอ่าวกวนตานาโมตั้งอยู่ภายในฐานทัพเรือสหรัฐฯ ปลายเกาะคิวบาเพื่อลดค่าใช้จ่าย ซึ่งทุกวันนี้มีผู้ถูกคุมขังโดยไร้ข้อกล่าวหาเหลือ 36 คน หลังจากที่เคยมียอดนักโทษเถื่อนมากเกือบ 800 คน ซึ่งถูกกล่าวหาว่าเป็นผู้ก่อการร้ายผู้ถูกคุมขังมาจากการที่สหรัฐฯ ทำสงครามในอิรัก อัฟกานิสถาน และผู้ที่ทางการสหรัฐฯ จับกุมในข้อหาว่าเป็นสมาชิกองค์กรก่อการร้ายเช่นอัลกออิดะห์ ไอซิส ตอลิบาน และจากการทำศึกในประเทศต่างๆ ที่สหรัฐฯ อ้างว่าทำผิดกฎหมายสหรัฐฯพวกนักโทษเถื่อนที่ไม่ผ่านกระบวนการยุติธรรมเหล่านี้เป็นพวกถูกขังลืม ไม่มีสิทธิเข้าถึงทนายความ เพราะไม่มีระบบศาลไต่สวน ไร้สิทธิของผู้ต้องหาเป็นคุกเถื่อนที่สหรัฐฯ ตั้งขึ้นมาในปี 2002 สมัยประธานาธิบดีจอร์จ ดับเบิลยู. บุช หลังจากเกิดเหตุโจมตีอาคารเวิลด์เทรดเซ็นเตอร์ สัญลักษณ์ของระบบทุนนิยมในกรุงนิวยอร์กวันที่ 11 เดือนกันยายน ปี 2001 มีผู้เสียชีวิตกว่า 3 พันรายนำไปสู่การบุกอัฟกานิสถานเพื่อล่าตัว บิน ลาเดน หัวหน้าขบวนการอัลกออิดะห์ และการทำสงครามของกองทัพสหรัฐฯ และบางประเทศในกลุ่มนาโตนาน 20 ปีคุกลับ หรือคุกเถื่อนที่กวนตานาโมมีเป้าหมายสำคัญคือเลี่ยงกฎหมายรัฐธรรมนูญของสหรัฐฯ ว่าด้วยสิทธิมนุษยชน ไม่จำเป็นต้องให้ความสำคัญของสิทธิผู้ต้องหา ไม่ต้องเปิดเผยว่าใครถูกจับกุมคุมขัง ผู้ถูกขังไม่รู้ว่าอยู่ที่ไหน ข้อหาอะไรมีผู้ถูกคุมขังเสียชีวิตในคุกกวนตานาโมเกือบ 10 ราย มี 1 รายถูกส่งไปซาอุฯ หลังจากนั้นไม่มีใครรับทราบชะตากรรม ญาติพี่น้องไม่รับรู้ว่าเกิดอะไรขึ้นมีผู้ก่อการร้ายขบวนการเจไอในอินโดนีเซีย ชื่อ “ฮัมบาลี” ถูกจับกุมในอยุธยาในยุครัฐบาลทักษิณ และถูกสหรัฐฯ นำตัวไปขังไว้ที่คุกในฐานทัพบากรัมในอัฟกานิสถานก่อนถูกส่งตัวไปยังกวนตานาโม ทุกวันนี้ยังไม่รู้ว่าถูกขังที่ไหนเรื่องการทรมานนักโทษนั้นเป็นเรื่องธรรมดา เพราะไม่มีกฎหมายห้ามในคุกเถื่อน ไม่ต่างจากคุกอาบูการิบที่สหรัฐฯ ตั้งในอิรัก ถูกเปิดโปงว่ามีการทรมานผู้ถูกขังสารพัดวิธี รวมทั้งการจับเหยื่อนอนหงาย เอาคลุมหน้ากรอกน้ำ water boardingมีทั้งปัสสาวะใส่ปาก ตามหลักฐานภาพวิดีโอ การข่มขืน ซ้อมทุบตีวิธีต่างๆ ผู้คุมคุกก็คือบรรดาทหารอเมริกัน และมีผู้รับเหมาบริษัทเอกชนชื่อ Black Waterพฤติกรรมทารุณกรรมผู้ถูกคุมขังทำให้สหรัฐฯ ถูกประณามโดยองค์การ Amnesty International และองค์กรด้านสิทธิมนุษยชนว่าโหดร้าย ละเมิดกฎหมาย ตั้งศาลเตี้ย ทั้งๆ ที่สหรัฐฯ ทำตัวเป็นเจ้าแห่งสิทธิมนุษยชนเหตุผลของการต้องปิดคุกบนเกาะคิวบานั้นเพราะมีค่าใช้จ่ายสูงถึงปีละ 500 ล้านดอลลาร์ ในรัฐบาลประธานาธิบดีบารัก โอบามา ก็มีนโยบายว่าจะปิดคุกนี้ตอนนั้น โจ ไบเดน เป็นรองประธานาธิบดี ก็เห็นดีเห็นงามด้วย แต่ไม่มีอะไรเกิดขึ้น จนถึงยุคของประธานาธิบดีโดนัลด์ ทรัมป์ จึงได้ออกคำสั่งให้คุกกวนตานาโมอยู่ต่อไปโดยไม่มีกำหนด เพราะยังไม่รู้ว่าจะเอานักโทษไปไว้ที่ไหนรัฐบาลสหรัฐฯ มีแผนจะใช้เงิน 14 ล้านดอลลาร์เพื่อตั้งศาลพิจารณาคดีผู้ถูกขังที่เหลือ ก่อนที่จะกระจายนักโทษไปยังคุกต่างๆ ในสหรัฐฯ ให้ถูกต้องตามกฎหมายนักโทษสำคัญรายหนึ่งชื่อ คาลิด ชีค โมฮัมเหม็ด และพวก ซึ่งถูกกล่าวหาว่าเป็นตัวการในปฏิบัติการโจมตีอาคารเวิลด์เทรดเซ็นเตอร์ โดยการจี้เครื่องบินโดยสารรวม 4 ลำ มีเพียง 2 ลำชนอาคารจนถล่ม อีกลำชนอาคารกระทรวงกลาโหมอีก 1 ลำตกก่อนถึงเป้าหมายซึ่งคาดว่าจะเป็นทำเนียบขาวเพราะผู้โดยสารฮึดสู้ ปฏิบัติการช็อกโลกทำให้มีการเปิดตัวองค์กรอัลกออิดะห์และบิน ลาเดน ซึ่งเคยทำงานให้สหรัฐฯ ในสงครามนักรบมูจาฮีดิน ต่อสู้กับกองทัพรัสเซียในอัฟกานิสถานมีข่าวว่าผู้ถูกขังกลุ่มนี้ต้องการเจรจาเพื่อสารภาพและเข้าสู่กระบวนสอบสวนที่ถูกต้องตามกฎหมาย ผู้รับงานปิดคุกนี้เป็นนักการทูตชื่อ ตินา ไคดานาว หนังสือพิมพ์เดอะวอลล์สตรีทเจอร์นัล ได้ติดต่อสัมภาษณ์แต่กระทรวงการต่างประเทศอ้างว่าไม่ว่างรัฐบาลของโจ ไบเดน พยายามทำให้แผนปิดคุกกวนตานาโมนี้เป็นไปอย่างเงียบๆ ไม่ต้องการให้เกิดกระแส ท่ามกลางความนิยมตกต่ำอย่างแรง ก่อนการเลือกตั้งในเดือนพฤศจิกายน ซึ่งคาดว่าพรรคเดโมแครตจะพ่ายพรรครีพับลิกันในช่วงที่มีข่าวทารุณผู้ถูกคุมขังในคุกอาบูการิบ และกวนตานาโม มีข่าวแพร่กระจายว่าสหรัฐฯ ให้ส่งนักโทษส่วนหนึ่งไปขังในคุกลับในประเทศต่างๆ ซึ่งยินยอมรับเงินและผลประโยชน์อย่างอื่นๆ ไทยก็เป็นหนึ่งประเทศในการคาดการณ์ครั้งนั้นสหรัฐฯ เป็นเจ้าแห่งมาตรฐานด้านสิทธิมนุษยชน เที่ยวสั่งสอนประเทศอื่นๆ ให้ปฏิบัติตาม แต่ละปีกระทรวงต่างประเทศสหรัฐฯ จะมีรายงานเกี่ยวกับพฤติกรรมการละเมิดสิทธิมนุษยชนในประเทศต่างๆ จัดลำดับชั้นความรุนแรงของการละเมิดจากนั้นทำตัวเป็นผู้ตัดสิน ด้วยมาตรการต่างๆ เช่นการคว่ำบาตร ลงโทษประเทศที่ถูกประเมินว่าได้ละเมิดสิทธิมนุษยชน โดยมีกลุ่มสมาชิกประชาคมยุโรปเป็นลูกคู่ สนับสนุนมาตรการลงโทษโดยสหรัฐฯ เหยื่อส่วนมากเป็นประเทศกำลังพัฒนาประเทศไทยก็ถูกจัดอันดับว่ามีปัญหาในการประเมินโดยสหรัฐฯ หลายครั้งแต่กลุ่มประเทศยุโรปกลับเงียบเมื่อสหรัฐฯ ตั้งคุกเถื่อน ทรมานผู้ถูกคุมขังในคุกอิรัก ไม่มีกระบวนการทางศาลในคุกกวนตานาโม แสดงให้เห็นพฤติกรรม 2 มาตรฐาน",
    "พายุสุริยะใน “เหตุการณ์คาร์ริงตัน” รุนแรงที่สุดในประวัติศาสตร์โลก": "พายุสุริยะใน “เหตุการณ์คาร์ริงตัน” รุนแรงที่สุดในประวัติศาสตร์โลก\n\nที่มาของภาพ, NASA / GSFC / SOHO / ESA คำบรรยายภาพ, ภาพจำลองการปลดปล่อยมวลโคโรนาของดวงอาทิตย์ ทำให้เกิดพายุสุริยะปะทะเข้ากับสนามแม่เหล็กโลก\n\n6 กันยายน 2022\n\nเมื่อวันที่ 2 กันยายน 1859 หรือเมื่อ 163 ปีก่อน ริชาร์ด คาร์ริงตัน นักวิทยาศาสตร์ชาวอังกฤษกำลังใช้กล้องโทรทรรศน์สังเกตการณ์จุดมืด (sunspots) บนดวงอาทิตย์ จากเมืองเรดฮิลล์ที่ชานกรุงลอนดอน โดยในเวลาราว 11.18 น. เขาได้เห็นแสงสว่างขาวเจิดจ้าปะทุขึ้นบนผิวด้านนอกของดวงอาทิตย์เป็นเวลา 5 นาที ก่อนที่ปรากฏการณ์ประหลาดหลายอย่างจะเกิดขึ้นตามมาบนโลก\n\nในวันนั้นแสงเหนือและแสงใต้ส่องสว่างเรืองรองอย่างที่ไม่เคยเป็นมาก่อนในหลายภูมิภาคทั่วโลก แม้แต่ในดินแดนแถบเส้นศูนย์สูตรอย่างคิวบา จาเมกา และปานามา ที่ไม่เคยมีปรากฏการณ์ออโรรามาก่อน ทั้งยังทำให้ทวีปอเมริกาที่ยังเป็นเวลากลางคืนมืดมิดสว่างขึ้น เหมือนกับเป็นช่วงเช้าของวันที่อากาศขมุกขมัว\n\nหนังสือพิมพ์ท้องถิ่นของรัฐมิสซูรีในสหรัฐฯ ถึงกับรายงานว่า ผู้คนสามารถอ่านหนังสือได้ด้วยแสงธรรมชาติ ทั้งที่เป็นเวลาดึกสงัดราว 1 นาฬิกาของวันใหม่ ส่วนคนงานเหมืองทองคำในเขตเทือกเขาร็อกกีถึงกับตื่นขึ้นมาชงกาแฟและทำอาหารเช้ากินกัน เนื่องจากเข้าใจผิดคิดว่าดวงอาทิตย์ฉายแสงในเวลาเช้าตรู่แล้ว\n\n“เหตุการณ์คาร์ริงตัน” (Carrington Event) ที่เกิดขึ้นในวันนั้น ถือเป็นการปะทุพลังงานจากดวงอาทิตย์ครั้งรุนแรงที่สุด เท่าที่เคยมีการบันทึกไว้ในประวัติศาสตร์โลก โดยพายุสุริยะดังกล่าวมีความรุนแรงเข้าขั้นเป็น “โซลาร์แฟลร์” (solar flares) หรือพลังทำลายล้างขั้นสูงสุดของดวงอาทิตย์เลยทีเดียว เหตุการณ์นี้ยังถือว่าเป็นโซลาร์แฟลร์ครั้งแรกของโลกที่มีผู้สังเกตการณ์และบันทึกไว้ได้อีกด้วย\n\nอนุภาคมีประจุไฟฟ้าพลังงานสูงที่พัดกระหน่ำเข้าใส่โลกในเหตุการณ์คาร์ริงตัน นอกจากจะทำให้เกิดแสงเหนือ-แสงใต้ที่ทรงพลังรุนแรงเหมือนท้องฟ้าเป็นสีแดงเพลิงแล้ว ยังทำให้เกิดการรบกวนทางไฟฟ้าต่อระบบโทรเลขเป็นวงกว้างในยุโรปและอเมริกา ผู้คนมองเห็นประกายไฟพวยพุ่งออกจากเสาและสายโทรเลข ตั้งแต่ที่กรุงปารีสไปจนถึงเมืองบอสตันในสหรัฐฯ หลายคนสัมผัสได้ว่าบรรยากาศรอบตัวเต็มไปด้วยกระแสไฟฟ้า และบางคนก็รู้สึกได้ว่าถูกไฟฟ้าช็อตเข้าจริง ๆ\n\nที่มาของภาพ, Getty Images คำบรรยายภาพ, ปรากฏการณ์ออโรราหรือแสงเหนือ-แสงใต้ แบบที่เป็นสีแดง\n\nสาเหตุที่ทำให้เกิดเหตุการณ์คาร์ริงตันนั้น เนื่องมาจากปรากฏการณ์โซลาร์แฟลร์ที่ดวงอาทิตย์ปลดปล่อยพลาสมาร้อนและรังสีอันตรายออกมาอย่างฉับพลันรุนแรง หลังมีการสะสมพลังงานแม่เหล็กบริเวณจุดมืดจนถึงขีดสุด โดยงานวิจัยของดร.ฮิวจ์ ฮัดสัน นักฟิสิกส์จากมหาวิทยาลัยกลาสโกว์ของสหราชอาณาจักร ระบุว่าปรากฏการณ์โซลาร์แฟลร์มักจะมีการปลดปล่อยมวลโคโรนา (CME) จากบรรยากาศชั้นนอกของดวงอาทิตย์ด้วยความเร็วหลายพันกิโลเมตรต่อวินาทีด้วย\n\nผลการศึกษาของ ดร.ฮัดสัน ที่ตีพิมพ์ในวารสาร Annual Review of Astronomy and Astrophysics เมื่อปี 2021 ประมาณการว่าพลังงานที่ดวงอาทิตย์ปลดปล่อยออกมาในเหตุการณ์คาร์ริงตัน สูงถึง 4 X 10^32 เอิร์ก ซึ่งเทียบเท่ากับระเบิดนิวเคลียร์ชนิด 1 เมกะตัน 10,000 ล้านลูก\n\nเหตุปะทุพลังงานรุนแรงฉับพลันนี้ ยังทำให้เกิดพายุแม่เหล็กโลก (geomagnetic storm) ขึ้นอีกด้วย โดยสนามแม่เหล็กโลกที่ห่อหุ้มปกป้องโลกอยู่ถูกรบกวนจากลมสุริยะ หรืออนุภาคพลังงานสูงที่พัดออกมาจากดวงอาทิตย์นั่นเอง ทำให้อนุภาคพลังงานสูงดังกล่าวชนปะทะและทำปฏิกิริยากับโมเลกุลในชั้นบรรยากาศโลก จนเกิดปรากฏการณ์ออโรรารวมทั้งการรบกวนทางแม่เหล็กไฟฟ้าขึ้นบนพื้นโลก\n\nในช่วงกลางศตวรรษที่ 19 ขณะเกิดเหตุการณ์คาร์ริงตัน โลกยังคงไม่ไม่มีการใช้และพึ่งพาระบบพลังงานไฟฟ้า รวมทั้งอุปกรณ์อิเล็กทรอนิกส์และระบบสื่อสารโทรคมนาคมอย่างมหาศาลเหมือนยุคปัจจุบันนี้ ทำให้น่าสงสัยว่าหากเหตุการณ์รุนแรงในระดับดังกล่าวหวนกลับมาเกิดขึ้นอีกครั้ง ทั่วโลกจะได้รับความเสียหายร้ายแรงมากน้อยเพียงใดกันแน่\n\nที่มาของภาพ, Getty Images คำบรรยายภาพ, หากพายุสุริยะระดับเหตุการณ์คาร์ริงตันเกิดขึ้นอีก อาจทำให้ไฟฟ้าดับทั่วโลกนานหลายปี\n\nบริษัทประกันภัยยักษ์ใหญ่ Lloyd ของอังกฤษเคยประมาณการไว้ว่า พายุสุริยะในระดับเทียบเท่ากับเหตุการณ์คาร์ริงตัน สามารถทำให้ไฟฟ้าดับในหลายภูมิภาคทั่วโลกได้เป็นเวลานานหลายปี เนื่องจากตัวแปลงไฟฟ้าแรงดันสูงจะถูกทำลายพร้อมกันจำนวนมาก โดยไม่อาจซ่อมแซมหรือเปลี่ยนได้โดยง่าย ซึ่งอาจสร้างความเสียหายแก่อุตสาหกรรมพลังงานในอเมริกาเหนือได้ถึง 2.6 ล้านล้านดอลลาร์สหรัฐฯ\n\nแต่ถึงกระนั้นก็ตาม นักฟิสิกส์ดาราศาสตร์อย่างดร. ฮัดสัน กลับแสดงความเห็นว่า เมื่อปี 2003 โลกเคยผ่านปรากฏการณ์ที่รู้จักกันในชื่อว่า “ฮัลโลวีนโซลาร์แฟลร์” (Halloween solar flares) ซึ่งมีความรุนแรงใกล้เคียงกับเหตุการณ์คาร์ริงตันมาแล้วถึงสองครั้ง แต่ความเสียหายก็เกิดขึ้นเพียงเล็กน้อยแค่ในวงจำกัด",
    "FIVB เผย 5 คำถามน่าสนใจ \"วอลเลย์บอลหญิงชิงแชมป์โลก 2022\"": "วันที่ 23 กันยายน 2565 สหพันธ์วอลเลย์บอลนานาชาติ หรือ FIVB เปิดเผยคำถามที่น่าสนใจก่อนที่การแข่งขันวอลเลย์บอลหญิงชิงแชมป์โลก 2022 ที่ประเทศโปแลนด์ กับ เนเธอร์แลนด์ เป็นเจ้าภาพ\n\n1.\"เซอร์เบีย\" จะป้องกันแชมป์ได้หรือไม่?\n\nการเป็นแชมป์ว่ายากแล้ว แต่การป้องกันแชมป์นั้นยากกว่า เซอร์เบียร์ แชมป์โลกเมื่อปี 2018 ซึ่งถือเป็นแชมป์สมัยแรกของพวกเธอ\n\nดาวดังยุคทองของเซอร์เบีย มิเลนา ราซิช, สเตฟาน่า เวล์โควิช, ทิจาน่า มาเลเซวิค อำลาทีมชาติไปแล้ว แม้ว่าจะไร้ผู้เล่นระดับท็อปแต่เซอร์เบีย ยังสามารถคว้าอันดับ 3 ศึกเนชันส์ ลีก 2022 โดยเซอร์เบียจะได้นักตบคนสำคัญ ทิยานา บอสโควิช อยู่ในทีมชุดชิงแชมป์โลก แต่จะไม่มีมือเซตอย่าง มายา อ็อคเยโนวิช\n\nปัจจัยที่อาจส่งผลต่อเซอร์เบียชุดนี้คือการเปลี่ยนโค้ชจากโซแรน เตอร์ซิช มาเป็น แดเนียล ซานตาเรลลี เบื้องต้นเขาพิสูจน์ให้เห็นแล้วว่าสามารถพา อิโมโค วอลเลย์ โคเนกิลอาโน เป็นแชมป์ลูกยางลีกอิตาลีฤดูกาลล่าสุด ปัจจุบันเซอร์เบียอยู่ในอันดับ 5 ของโลก\n\n2.\"อิตาลี\" จะคว้าแชมป์ 3 รายการใหญ่ติดต่อกันได้หรือไม่?\n\nแม้จะอยู่ในอันดับ 3 ของโลกแต่ อิตาลี ยังถูกยกให้เป็นทีมเต็งที่จะคว้าแชมป์โลก 2022 เพราะกำลังอยู่ในฟอร์มที่ยอดเยี่ยมหลังคว้ามา 2 แชมป์ระดับเมเจอร์ติด ไล่ตั้งแต่ \"วอลเลย์บอลหญิง ชิงชนะเลิศแห่งยุโรป 2021\" และ \"เนชันส์ ลีก 2022\" แต่คำถามคือพวกเธอยังมีความกระหายในการล่าความสำเร็จหรือไม่ โดยทีมชุดชิงแชมป์โลกยังเป็นชุดที่คว้าแชมป์เนชันส์ ลีก 2022 นำโดย \"เปาลา อีโกนู\"\n\n3. \"สหรัฐอเมริกา\" จะสามารถคว้าแชมป์ โอลิมปิก กับแชมป์โลก ต่อเนื่องกันได้หรือไม่?\n\nสหรัฐอเมริกา อันดับ 1 ของโลก มีโอกาสเรียกตัวเองว่าสามารถคว้าแชมป์โอลิมปิก กับ แชมป์โลก ต่อเนื่องกัน ซึ่งทีมที่ทำแบบนี้ได้คือ คิวบา โดยต้องย้อนไปถึง 20 ปีที่แล้ว ถือเป็นยุครุ่งเรืองของลูกยางสาวคิวบา 1994-2002\n\nคิวบา แชมป์โลก 1994, แชมป์โอลิมปิก 1996 / แชมป์โลก 1998 , แชมป์โอลิมปิก 2000\n\n4. \"โคลอมเบีย\" จะคว้าชัยชนะศึกชิงแชมป์โลกครั้งแรกของพวกเขาได้หรือไม่?\n\nโคลอมเบีย เป็นทีมเดียวที่มาแข่งขันชิงแชมป์โลกเป็นครั้งแรก ต้องลุ้นว่าจะสามารถสร้างประวัติศาสตร์คว้าชัยชนะเป็นครั้งแรกได้เลยที่ลงแข่งขัน เหมือนกับ \"เคนยา\" และ \"แคเมอรูน\" ได้เลยหรือไม่\n\nถือเป็นความท้าทายของโคลอมเบียเพราะคู่แข่งร่วมสายเป็นทีมระดับท็อปทั้งสิ้น บราซิล, จีน, ญี่ปุ่น, สาธารณรัฐเช็กและอาร์เจนตินา แต่อันดับโลกพวกเขาอยู่ที่ 16 เหนือกว่า เช็ก อันดับ 19 และอาร์เจนตินา อันดับ 22 ที่น่าสนใจคือรอบคัดเลือก โคลอมเบีย สามารถเอาชนะทีมอย่าง บราซิล กับ อาร์เจนตินา มาได้ พร้อมกับคว้ารองแชมป์ในศึกวอลเลย์บอลหญิงชิงแชมป์ทวีปอเมริกาใต้ 2021\n\n5. ใครจะเป็นท็อปสกอร์ในศึกชิงแชมป์โลก 2022\n\nการแข่งขันระดับสูงขึ้นคุณภาพนักตบก็จะสูงขึ้นด้วย ดังนั้นผู้เล่นที่จะเป็นท็อปสกอร์ได้ต้องสุดยอดจริงๆ โดยตัวเต็งประกอบด้วย เปาลา อีโกนู ของอิตาลี เธอทำไป 324 แต้ม ในการแข่งขันชิงแชมป์โลกในปี 2018\n\nทิยานา บอสโควิช ของเซอร์เบีย หลังสามารถคว้าท็อปสกอร์ในโอลิมปิก 2020\n\nนอกจากนั้นยังมี บริตต์ เฮอร์บอตส์ ของเบลเยียม, เอบรา คาราคูร์ต ของตุรกี, กาเบรียลา กิมาเรส ของบราซิล, อันเดรีย ดรูวส์ จากสหรัฐอเมริกา รวมทั้งทวีปเอเชีย ซารินะ โคกะ จากญี่ปุ่น และพิมพิชยา ก๊กรัมย์ จากไทย",
    "ประธานาธิบดีเซเลนสกี วอนประชาคมโลกลงดาบรัสเซีย": "\"รัสเซียต้องชดใช้สำหรับสงครามครั้งนี้\" ปธน.วลาดิมีร์ เซเลนสกี ของยูเครน กล่าว โดยขอให้ศาลยุติธรรมระหว่างประเทศลงโทษรัสเซีย\n\n\"เราต้องยอมรับได้แล้วว่า รัสเซียเป็นรัฐที่สนับสนุนการก่อการร้าย\"\n\nถ้อยแถลงของ ปธน.เซเลนสกี มีขึ้นหลังจากประธานาธิบดี วลาดิเมียร์ ปูติน แห่งรัสเซีย สั่งระดมกำลังพลหลายแสนนายเพื่อทำสงคราม ขณะที่สงครามในยูเครนล่วงเข้าสู่เดือนที่ 8 แล้ว โดยไร้สัญญาณว่ารัสเซียจะล้มเลิกเป้าหมายในการโค่นอธิปไตยยูเครนเพื่อฟื้นฟูอาณาจักรโซเวียต\n\n",
    "\"Stella McCartney\" เจ้าแม่ “เส้นใยรักษ์โลก” ย้อนสู่ยุค 1970s": "แบรนด์แฟชั่นจากอังกฤษ Stella McCartney ยังคงมุ่งมั่นนำเสนอ เส้นใยรักษ์โลก ในทุกคอลเลคชั่น ล่าสุดคอลเลคชั่น ฤดูใบไม้ร่วง 2022 แรงบันดาลใจจากชิ้นงานคลาสสิกย้อนสู่ยุค 1970s ที่ (คนยุคโน้น) ต้องมีในตู้เสื้อผ้า\n\nStella McCartney นำเสนอความคล่องแคล่ว ทันสมัย ในเสื้อผ้าที่สวมใส่ได้ทุกวัน จากโครงสร้างที่มีความนุ่มละมุน ดูลื่นไหล หากแปลกใหม่ แฝงความสง่างามและเรียบง่าย โดยหยิบยกชิ้นงานคลาสสิกในแบบของ “สเตลลา” เสื้อผ้าที่ผู้หญิงต้องมีในตู้เสื้อผ้า ด้วยการพลิกแพลงเติมลูกเล่นอย่างน่าสนใจ\n\nเช่นใช้โทนสีธรรมชาตินำมารวมกับสีสันที่สะดุดตา ลายพิมพ์เสื้อชีตาห์ ลายดอกไม้ที่เกิดจากการเพนท์ ลายก้างปลา ลายโมโนแกรมรูปแบบใหม่ที่ปรับให้ดูทันสมัยขึ้น\n\nความคลาสสิกที่นำมาตีความใหม่ เช่น เบลเซอร์ที่ออกแบบให้ยาวและแนบลำตัวมากขึ้น ได้แรงบันดาลใจมาจากชุดสูทของจอห์น เลนนอน (John Lennon) ในยุค 1970s ตัดเย็บจากผ้าวูลที่นำกลับมาใช้ใหม่และเป็นมิตรต่อสิ่งแวดล้อม สไตล์ลิ่งร่วมกับกางเกงทรงตรงความยาวคร็อป\n\nแจ็คเก็ตวอลุ่มทรงโคคูนมาพร้อมเข็มขัด (cocoon coats) ความยาวระดับต้นขา บริเวณปกคอตกแต่งด้วยขนแกะสีขาวอ่อนนุ่มปราศจากการทดลองกับสัตว์ งานถักที่สวมใส่สบายทำจากผ้าฝ้ายออร์แกนิค ถักทอร่วมกันเป็นเสวตเตอร์\n\nเดรสลวดลายทแยงตัดกัน ชิ้นงานจิวเวลรี่และผ้าไหมพลิ้วไหว สื่อถึงการกลับมาของชุดราตรี รวมถึงสูทสไตล์ทักซิโด้พินสไตรป์แบบผู้ชาย ซึ่งนำมาตกแต่งด้วยความแวววาวของเพชร\n\nเดรสซาตินผ้าวิสโค้ส ที่ผลิตอย่างเป็นมิตรต่อป่าไม้ ตกแต่งด้วยโช้กเกอร์คริสตัลบริเวณลำคอ\n\nเจ้าแม่ เส้นใยรักษ์โลก สเตลลา แมคคาร์ทนีย์ ยังยึดธีม “หวนคืนสู่ธรรมชาติ” ซึ่งเป็นหัวใจสำคัญของแบรนด์ ที่สะท้อนผ่านลายพริ้นท์เสื้อชีตาห์ ตกแต่งบนเดรสผ้าไหมขมวดปม",
    "ชาวฟลอริเดียนเตรียมพร้อมรับมือพายุโซนร้อนเอียน ที่อาจรุนแรงขึ้นเพื่อเป็นเฮอริเคนลูกใหญ่ลูกแรกของรัฐในรอบ 4 ปี": "การคาดการณ์ได้เปลี่ยนเส้นทางของพายุไปทางตะวันตก ทำให้ฟลอริดาขอทานและเกือบทั้งชายฝั่งตะวันตกของรัฐเป็นความเสี่ยงที่อาจเกิดขึ้น คลื่นพายุที่เป็นอันตราย ลมพายุเฮอริเคน และฝนตกหนักมีแนวโน้มที่จะตามมาในเส้นทางของพายุ\n\nทั่วทั้งฟลอริดา เจ้าหน้าที่ท้องถิ่นได้เรียกร้องให้ประชาชนเตรียมพร้อมในกรณีที่เกิดน้ำท่วมฉับพลันและลมพัดแรง\n\n“นี่คือความสงบก่อนเกิดพายุ” เทเรซา ไฮต์มันน์ นายกเทศมนตรีเมืองเนเปิลส์ กล่าวกับซีเอ็นเอ็นเมื่อวันเสาร์ “เราสัมผัสอะดรีนาลีนแบบนี้ก่อนเกิดพายุและเส้นทางอาจเปลี่ยนแปลงได้ทุกเมื่อ แต่เราต้องการให้พลเมืองของเราพร้อม”\n\nเอียนอยู่ห่างจากแกรนด์เคย์แมนไปทางตะวันออกเฉียงใต้ประมาณ 395 ไมล์ และเคลื่อนตัวไปทางตะวันตกด้วยความเร็ว 13 ไมล์ต่อชั่วโมง (20 กม./ชม.) ตามข้อมูลของศูนย์เฮอริเคนเมื่อคืนวันเสาร์ โดยมีลมพัดแรงสูงสุดที่ 85 กม./ชม.\n\nคำเตือนพายุเฮอริเคนมีผลบังคับใช้สำหรับแกรนด์เคย์แมน และผู้พยากรณ์กำลังมีความมั่นใจมากขึ้นว่าผู้อยู่อาศัยในคิวบาตะวันตกจะเผชิญกับคลื่นพายุ “ที่คุกคามชีวิต” และลมพายุเฮอริเคนในวันจันทร์ ศูนย์เฮอริเคนกล่าว มีการออกนาฬิกาพายุเฮอริเคนและพายุโซนร้อนสำหรับบางส่วนของคิวบาตะวันตก\n\nเมื่อพายุเข้าใกล้ฟลอริดา ทางการกำลังแจกจ่ายกระสอบทรายและขอให้ชาวฟลอริเดียนเตรียมทรัพย์สินเพื่อลดความเสี่ยงของความเสียหายจากพายุเฮอริเคนและสต็อก ขึ้นบนเสบียงเช่นวิทยุ น้ำ อาหารกระป๋องและยา ผู้อยู่อาศัยควรเก็บเอกสารสำคัญและทราบเส้นทางอพยพ\n\nเมื่อวันเสาร์ ผู้ว่าการรัฐฟลอริดา Ron DeSantis ได้ขยายคำสั่งฉุกเฉินให้ครอบคลุมทุกมณฑลในรัฐ โดยกล่าวว่าเงื่อนไขต่างๆ นั้น “คาดว่าจะถือเป็นหายนะครั้งใหญ่” ประธานาธิบดีโจ ไบเดน ประกาศภาวะฉุกเฉินในรัฐฟลอริดา และสั่งให้รัฐบาลกลางช่วยเสริมความพยายามในการตอบโต้\n\nความกังวลเกี่ยวกับการมาถึงของเอียนทำให้ความพยายามในการปล่อยจรวดครั้งที่ 3 ของ Artemis I ล่าช้าตามแผนในวันอังคาร\n\nเอียนจะเป็นเฮอริเคนลูกใหญ่ลูกแรกที่ขึ้นฝั่งในฟลอริดา นับตั้งแต่พายุเฮอริเคนไมเคิลในปี 2018 ซึ่งเป็นพายุระดับ 5 ที่รุนแรงเมื่อชนกับขอทานฟลอริดา ไมเคิลยังได้รับการทำให้รุนแรงขึ้นอย่างรวดเร็วก่อนที่มันจะขึ้นฝั่ง\n\nเตรียมพร้อมรับมือน้ำท่วม-ลมแรง เจ้าหน้าที่เตือน\n\nคลื่นพายุ – เมื่อพายุเฮอริเคนหรือพายุพัดน้ำทะเลเข้าสู่ชายฝั่ง – อาจเป็นหนึ่งในภัยคุกคามที่ยิ่งใหญ่ที่สุดต่อชีวิตและทรัพย์สินจากพายุเฮอริเคน\n\nนี่เป็นเหตุผลหลักที่ทำให้ผู้อยู่อาศัยในไมอามี-เดดเคาน์ตี้ถูกขอให้อพยพก่อนเกิดพายุเฮอริเคน\n\n“เราอยู่นอกกรวยของความไม่แน่นอน เราไม่สามารถผ่อนคลายได้” แดเนียลลา เลวีน คาวา นายกเทศมนตรีเมืองไมอามี-เดด บอกกับซีเอ็นเอ็นเมื่อวันเสาร์ “เรารู้ว่ามีความเป็นไปได้เสมอที่พายุจะเคลื่อนตัว พายุยังคงเคลื่อนตัวไปทางทิศตะวันตก เป็นเวลาที่ทุกคนควรตรวจสอบให้แน่ใจว่าพวกเขามีแผน”\n\nCava เรียกร้องให้ผู้อยู่อาศัยตรวจสอบให้แน่ใจว่าพวกเขามีอาหารและน้ำเพียงพอ และตรวจสอบเขตวางแผนคลื่นพายุ\n\n“เราหวังเป็นอย่างยิ่งว่าแม้ฝนจะตกหนัก เราก็จะสามารถจัดการกับมันได้” Cava กล่าว “เรากำลังเตรียมพร้อม เรามีเครื่องสูบน้ำเพิ่มเติม และเราได้ทำงานร่วมกับเขตบริหารจัดการน้ำเซาท์ฟลอริดาเพื่อลดระดับคลองให้ต่ำลง”\n\nMiami-Dade County กำลังเตรียม “ระบบที่พักพิงที่กว้างขวาง” รวมถึงสำหรับผู้ที่หลบหนี Florida Keys หากมีการสั่งอพยพที่นั่น\n\nในเมืองเนเปิลส์ ไฮต์มันน์กล่าวว่าเธอได้เห็นการต่อแถวที่ปั๊มน้ำมันแล้ว เนื่องจากประชาชนเตรียมพร้อมรับมือกับพายุเฮอริเคนที่อาจเกิดขึ้น\n\n“พวกเขาเอาจริงเอาจัง และฉันขอสนับสนุนให้ผู้ที่ไม่จริงจังกับพายุเสมอไป เพราะคุณไม่สามารถประเมินได้ว่าพายุนั้นจะหันไปทางใด และเราจำเป็นต้องเตรียมพร้อม และหากมันไม่ได้มาโดยตรงสำหรับเรา มันอาจจะ มีลมแรง” ไฮต์มันน์กล่าว\n\nในเมืองซาราโซตา ทางการกำลังตรวจสอบเครื่องปั่นไฟ วางแผนกับตำรวจท้องที่ พยายามประเมินว่าน้ำจะท่วมมากแค่ไหน และเตือนประชาชนให้เตรียมพร้อม นายกเทศมนตรีเอริค Arroyo บอกกับ CNN\n\n“อย่าประมาทอันตรายที่มาพร้อมกับลมกระโชกแรง ทั้งคลื่นพายุ น้ำท่วม โดยเฉพาะเราที่เป็นเมืองชายฝั่ง ดังนั้น เรากำลังบอกให้พวกเขาไปตอนนี้ เตรียมตัวให้พร้อม” อาร์โรโยกล่าว",
    "เทรนด์ \"ใส่นาฬิกา 2 เรือน\" ใช้งานได้จริง หรือแค่แฟชั่น?": "ส่องเทรนด์สวมใส่นาฬิกา 2 เรือน ทั้งนาฬิกาข้อมือ และ สมาร์ทวอทช์ หรือ Double Wristing ที่เหล่าคนดังล้วนสวมใส่ สามารถตอบโจทย์การใช้งานได้จริง หรือแค่เทรนด์แฟชั่นเท่านั้น\n\nหากเห็นผู้คนที่เดินไปเดินมาบนท้องถนนที่สวมนาฬิกาข้อมือ 2 เรือน ไม่ว่าจะเป็นแบบ 2 เรือน ในข้อมือข้างเดียว หรือจะเรือนละข้างก็ตาม ที่เรียกว่า “Double Wristing” คุณคงอาจจะขมวดคิ้วเล็กน้อยแล้วเกิดคำถามในใจว่า “แล้วเราจะใส่นาฬิกา 2 เรือนไปเพื่ออะไร?” อันที่จริง นี่ไม่ใช่เทรนด์ใหม่อะไร เพราะมีใส่กันมาเนิ่นนานแล้วตั้งแต่สมัย “ไดอานา เจ้าหญิงแห่งเวลส์” “ฟิเดล กัสโตร” อดีตประธานาธิบดีแห่งคิวบา และมีปรากฏในบทประพันธ์ตั้งแต่ศตวรรษที่ 17 ด้วยซ้ำ ซึ่งเทรนด์นี้ยังคงแฝงตัวอยู่เรื่อยมาจนถึงปัจจุบัน มีคนดังจำนวนไม่น้อยที่ใส่นาฬิกา 2 เรือน ไม่ว่าจะเป็น “บิลลี ไอลิช” นักร้องสาวแห่งยุคที่พึ่งจะมาจัดคอนเสิร์ตในไทยเมื่อไม่นานมานี้ สวมนาฬิกาสีทองคำ 2 เรือนในข้อมือข้างเดียว หรือ “จอห์นนี เดปป์” นักแสดงขวัญใจคนทั้งโลก ก็สวมใส่นาฬิกา 2 เรือนมาแล้วเช่นกัน บิลลี ไอลิช สวมนาฬิกาข้อมือเรือนละข้าง ขณะที่ คริส แพ็ตต์ นักแสดงเจ้าบทบาทที่ใส่นาฬิกาคาร์เทียร์ (Cartier) สุดหรูบนข้อมือทั้ง 2 ข้าง ช่วงที่โปรโมตภาพยนตร์เรื่อง The Kid ในรายการทอล์กโชว์สุดฮิต “Jimmy Kimmel Live!” คริส แพ็ตต์ พร้อมนาฬิกาข้อมือ 2 เรือน ไม่เพียงแต่เหล่าบรรดาคนดังเท่านั้นที่ใส่นาฬิกาข้อมือทีเดียว 2 เรือน แต่คนทั่วไปก็ขานรับแฟชั่นนี้ด้วยเช่นกัน แถมเพิ่มลูกเล่นด้วยการใส่เป็นนาฬิกาแบบเข็ม พร้อมกับสมาร์ทวอทช์ เหตุผลหลักที่คนส่วนใหญ่นิยมใส่ทั้งสมาร์ทวอทช์ คงหนีไม่พ้นฟังก์ชันการใช้งานที่ต่างกัน แม้ว่าจะยังคงชื่นชอบดีไซน์ของนาฬิกาข้อมือแบบดั้งเดิม โดยนาฬิกาข้อมือแบบเข็ม โดยเฉพาะแบรนด์หรูที่มีดีไซน์สวยงามและราคาแพงนั้นไม่ได้มีไว้เพียงแค่บอกเวลา แต่ยังช่วยส่งเสริมบุคลิกภาพและสถานะทางสังคม ขณะที่สมาร์ทวอทช์ใช้สำหรับติดตามข้อมูลทางสุขภาพ เช่น อัตราการเต้นของหัวใจ การนับก้าวเดิน และฟังก์ชันอื่น ๆ ที่เชื่อมต่อกับสมาร์ทโฟน",
    "ผู้เชี่ยวชาญชี้ สหรัฐอเมริกา กำลังตกเป็นประเทศกำลังพัฒนา": "วันที่ 23 ก.ย. สำนักข่าวซินหัวของจีนได้รายงานว่า บทความที่เผยแพร่ผ่านเว็บไชค์ข่าวเดอะ คอนเวอร์เซชัน (The Conversation) ได้แสดงข้อมูลดัชนีการพัฒนาซึ่งส่วนใหญ่ ใช้วัดสภาพแวคล้อมและความเท่าเทียม พบว่าสหรัฐฯ กำลังกลายเป็น “ประเทศกำลังพัฒนา”\n\nการจัดอันดับจากรายงานการพัฒนาที่ยั่งยืน 2022 (Sustainable Development Report 2022) ซึ่งเผยแพร่เมื่อเดือนกรกฎาคม ปรับลดอันดับของสหรัฐฯ อยู่ที่อันดับ 41 จากทุกประเทศทั่วโลก\n\nแคธลีน ฟรีดล์ นักประวัติศาสตร์การเมือง กล่าวเมื่อวันที่ 15 ก.ย. ว่าวิธีการจัดอันดับข้างต้นทำให้อันดับของสหรัฐฯ อยู่ระหว่างคิวบากับบัลแกเรีย ซึ่งต่างถูกมองอย่างกว้างขวางว่าเป็นประเทศกำลังพัฒนา\n\nฟรีด์ล์มองว่าผลการจัดอันดับเกิดจากปัญหาสองประการ โดยการเหยียดเชื้อชาติ ทำให้ชาวอเมริกันจำนวนมาก ไม่สามารถเข้าถึงระบบดูแลสุขภาพ การศึกษา ความมั่นคงทางเศรษฐกิจ และสิ่งแวดล้อมที่พวกเขาสมควรได้รับ\n\nขณะการยึดมั่นในแนวคิด “ความพิเศษเหนือชาติอื่นของอเมริกา” (American exceptionalism) ทำให้สหรัฐฯ ไม่สามารถประเมินปัญหาของตนอย่างตรงไปตรงมา และแก้ไขสู่แนวทางที่ถูกต้อง ขณะภัยคุกคามต่อประชาธิปไตยกำลังทวีความรุนแรงขึ้น",
    "ผชช.ชี้ 'สหรัฐฯ' จ่อกลายเป็น 'ประเทศกำลังพัฒนา' ด้านความเท่าเทียม": "ลอนดอน, 23 ก.ย. (ซินหัว) -- บทความที่เผยแพร่ผ่านเว็บไซต์ข่าวเดอะ คอนเวอร์เซชัน (The Conversation) ระบุว่าดัชนีการพัฒนาซึ่งส่วนใหญ่ใช้วัดสภาพแวดล้อมและความเท่าเทียม พบว่าสหรัฐฯ กำลังกลายเป็น \"ประเทศกำลังพัฒนา\"\n\nการจัดอันดับจากรายงานการพัฒนาที่ยั่งยืน 2022 (Sustainable Development Report 2022) ซึ่งเผยแพร่เมื่อเดือนกรกฎาคม ปรับลดอันดับของสหรัฐฯ อยู่ที่อันดับ 41 จากทุกประเทศทั่วโลกแคธลีน ฟรีดล์ นักประวัติศาสตร์การเมือง กล่าวเมื่อวันที่ 15 ก.ย. ว่าวิธีการจัดอันดับข้างต้นทำให้อันดับของสหรัฐฯ อยู่ระหว่างคิวบากับบัลแกเรีย ซึ่งต่างถูกมองอย่างกว้างขวางว่าเป็นประเทศกำลังพัฒนาฟรีดล์มองว่าผลการจัดอันดับเกิดจากปัญหาสองประการ โดยการเหยียดเชื้อชาติทำให้ชาวอเมริกันจำนวนมากไม่สามารถเข้าถึงระบบดูแลสุขภาพ การศึกษา ความมั่นคงทางเศรษฐกิจ และสิ่งแวดล้อมที่พวกเขาสมควรได้รับขณะการยึดมั่นในแนวคิด \"ความพิเศษเหนือชาติอื่นของอเมริกา\" (American exceptionalism) ทำให้สหรัฐฯ ไม่สามารถประเมินปัญหาของตนอย่างตรงไปตรงมาและแก้ไขสู่แนวทางที่ถูกต้อง ขณะภัยคุกคามต่อประชาธิปไตยกำลังทวีความรุนแรงขึ้น",
    "นักวิเคราะห์เสียงแตก ปม ‘ไบเดน’ ปัดเรียกรัสเซีย ‘รัฐก่อการร้าย’": "ผู้นำสหรัฐฯ ปฏิเสธที่จะขึ้นบัญชีดำให้รัสเซีย เป็นรัฐสนับสนุนการก่อการร้าย ซึ่งบรรดาผู้สันทัดกรณีมีทัศนะที่หลากหลายเกี่ยวกับเรื่องนี้\n\nประธานาธิบดีโจ ไบเดน ตัดสินใจปฏิเสธที่จะประกาศให้รัสเซีย เป็นรัฐที่สนับสนุนการก่อการร้าย ที่ทางทำเนียบขาวให้เหตุผลว่าหากไม่ทำเช่นนั้น อาจส่งผลตรงกันข้ามและกระทบต่อการสนับสนุนยูเครนในการรับมือการรุกรานจากรัสเซีย\n\nคำตอบว่า ‘ไม่’ เพียงสั้น ๆ โดยปราศจากเหตุผลเพิ่มเติมจากประธานาธิบดีไบเดน ระหว่างที่ผู้สื่อข่าวประจำทำเนียบขาว ตั้งคำถามในวันจันทร์ว่า “รัสเซียควรถูกเรียกว่าเป็นรัฐที่สนับสนุนการก่อการร้ายหรือไม่?” ถือเป็นการจบการสนทนาหารือที่จริงจังและกินเวลายาวนานทั้งในสภาสหรัฐฯ และนานาประเทศ ในประเด็นที่ว่าควรประกาศให้รัสเซียเป็นรัฐหนุนก่อการร้าย เหมือนกับกรณีของคิวบา อิหร่าน เกาหลีเหนือ และซีเรีย หรือไม่\n\nกรณีของสี่ประเทศข้างต้นนี้ ทางกระทรวงต่างประเทศสหรัฐฯ ระบุว่า เป็นการเรียกรัฐบาลต่างประเทศที่ “ให้การสนับสนุนกิจกรรมการก่อการร้ายระหว่างประเทศอย่างต่อเนื่อง” ซึ่งยังผลให้มีการบังคับใช้มาตรการจำกัดความช่วยเหลือจากสหรัฐฯ มาตรการห้ามส่งออกและค้าขายอาวุธ การควบคุมสินค้าบางชนิดที่เกี่ยวเนื่องกับการทหาร และมาตรการลงโทษอื่น ๆ ตามมา\n\nวันอังคาร ทำเนียบขาวอธิบายกระบวนการตัดสินใจของปธน.ไบเดน โดยระบุว่า “คำประกาศดังกล่าวอาจให้ผลกระทบต่อยูเครนและโลก อย่างเช่น ผลกระทบร้ายแรงต่อความสามารถในการส่งความช่วยเหลือให้กับยูเครน” และว่า “อีกอย่างหนึ่ง คือ คำประกาศนี้อาจผลักไสผู้ที่มีบทบาทสำคัญด้านสิทธิมนุษยชนและด้านการค้ารายอื่น ๆ ออกจากการส่งออกอาหาร เพื่อแก้ปัญหาวิกฤตด้านอาหารโลก และส่งผลร้ายแรงต่อข้อตกลงทะเลดำที่ลงนามเพื่อแก้ปัญหานี้”\n\nทำเนียบขาวเพิ่มเติมว่า “สิ่งนี้ (การประกาศให้รัสเซียเป็นรัฐก่อการร้าย) อาจกระทบต่อความพยายามระดับพหุภาคีย่างที่ไม่เคยเกิดขึ้นมาก่อน ในการระบุให้ (ปธน.วลาดิเมียร์ ปูติน) ต้องเป็นผู้รับผิดชอบ (ต่อสงครามยูเครน) และอาจบั่นทอนโอกาสในการผลักดันยูเครนเข้าสู่การเจรจากับรัสเซียได้ ... ดังนั้น สิ่งนี้อาจไม่ใช่หนทางที่มีประสิทธิภาพหรือดีที่สุด”\n\nฝ่ายสนับสนุน\n\nผู้ที่สนับสนุนการประกาศให้รัสเซียเป็นรัฐก่อการร้าย ได้แก่ ประธานาธิบดียูเครน โวโลดิเมียร์ เซเลนสกี ที่เสนอข้อเรียกร้องนี้อีกครั้งเมื่อสัปดาห์ที่แล้ว\n\nผู้นำยูเครน ย้ำยืนยันอีกครั้งในวันอังคารว่า “รัสเซียสนใจเพียงแค่ทำให้สถานการณ์เลวร้ายให้ได้ยาวนานที่สุดเท่าที่ทำได้ และเรื่องนี้สามารถแก้ไขได้ด้วยการเพิ่มมาตรการลงโทษทางเศรษฐกิจ (แก่รัสเซีย) และการระบุให้รัสเซียเป็นรัฐก่อการร้ายในทุกระดับ” หลังจากคณะผู้ตรวจสอบของสำนักงานพลังงานปรมาณูระหว่างประเทศ หรือ IAEA แสดงความกังวลถึงการสู้รบของรัสเซียและยูเครน บริเวณโรงไฟฟ้านิวเคลียร์ซาปอริห์เชีย ที่ดำเนินอยู่ในขณะนี้\n\nและเมื่อเดือนที่แล้ว ลัตเวีย มีมติท่วมท้นในการสนับสนุนการประกาศให้รัสเซียเป็นรัฐก่อการร้าย และเรียกร้องชาติอื่น ๆ ปฏิบัติตามเช่นกัน\n\nด้านวุฒิสภาสหรัฐฯ จากทั้งพรรคเดโมแครตและรีพับลิกัน อาทิ วุฒิสมาชิกลินด์ซีย์ แกรห์ม จากพรรครีพับลิกัน และวุฒิสมาชิกริชาร์ด บลูเมนธาล สนับสนุนให้สหรัฐฯ ประกาศให้รัสเซียเป็นรัฐก่อการร้าย\n\nฝ่ายคัดค้าน\n\nโฆษกรัฐบาลเครมลิน ดมิทรี เพสคอฟ ระบุในวันอังคาร คัดค้านข้อเรียกร้องการประกาศให้รัสเซียเป็นรัฐที่สนับสนุนการก่อการร้าย โฆษกรัฐบาลเครมลิน ระบุว่า “สิ่งที่อยู่เบื้องหลังในเรื่องนี้เป็นสิ่งที่ชั่วร้าย” และว่า “เป็นสิ่งที่ดีที่ประธานาธิบดีสหรัฐฯ มีท่าที (ปฏิเสธข้อเรียกร้อง) เช่นนั้น”\n\nระหว่างที่เพสคอฟ ยินดีกับการปฏิเสธการแถลงประกาศดังกล่าวกับรัสเซีย เขาเสริมว่า รัฐบาลรัสเซียไม่ได้มองเห็นสิ่งที่ผู้นำสหรัฐฯ ทำว่าเป็นการสะท้อนสัมพันธ์ที่ดีขึ้นของสองประเทศแต่อย่างใด\n\nทางการสหรัฐฯ เห็นว่ารัสเซียกำลังตกที่นั่งลำบาก ท่ามกลางมหากาพย์มาตรการลงโทษทางเศรษฐกิจขนานใหญ่จากสหรัฐฯ อยู่แล้ว รัฐมนตรีว่าการกระทรวงการต่างประเทศ แอนโทนี บลิงเคน กล่าวว่า “มูลค่าความเสียหายที่สหรัฐฯ และนานาชาติใช้บทลงโทษต่าง ๆ กับรัสเซีย สอดรับกับผลที่จะเกิดขึ้นหากประกาศให้รัสเซียเป็นรัฐที่สนับสนุนการก่อการร้ายอยู่แล้ว”\n\nด้านนักวิเคราะห์บางราย ชี้ว่า รัสเซียยังไม่ถึงขั้นที่จะให้สถานะว่าเป็นรัฐก่อการร้าย\n\nดั๊ก แบนโดว์ นักวิชาการอาวุโส จากสถาบัน Cato Institute ให้ทัศนะว่า “ภายใต้มาตรฐานปัจจุบัน หลายประเทศอาจเข้าข่ายเป็นประเทศที่ให้การสนับสนุนกลุ่มก่อการร้าย อย่างเช่น เมียนมา จีน เอริเทรีย เติร์กเมนิสถาน ปากีสถาน รวานดา ไนจีเรีย และซิมบับเว” และว่า “พันธมิตรสหรัฐฯ บางประเทศ สมควรอยู่ในกลุ่มประเทศดังกล่าว ได้แก่ สหรัฐอาหรับเอมิเรตส์ บาห์เรน ตุรกี และอียิปต์ เช่นเดียวกับซาอุดีอาระเบีย” แบนโดว์ สรุปว่า “ระบอบปูตินนั้นเป็นสิ่งชั่วร้าย แต่ไม่ใช่การสนับสนุนการก่อการร้าย”\n\nฝ่ายที่ยังไม่ตัดสินใจ\n\nเช่นเดียวกับกลุ่มสนับสนุนและคัดค้าน นักวิเคราะห์บางส่วน รวมทั้งที่ทำเนียบขาว มองว่าประเด็นนี้ไม่ได้เป็นเพียงแค่มุมขาวและดำเท่านั้น\n\nเดลานีย์ ไซมอน นักวิจัยจาก International Crisis Group ระบุว่า สหรัฐฯ และรัสเซีย กระทบกระทั่งกันในหลายเวที รวมทั้งคณะมนตรีความมั่นคงแห่งสหประชาชาติ ที่ทั้งสองชาติเป็นหนึ่งในห้าสมาชิกถาวร\n\nไซมอน เปิดเผยกับวีโอเอว่า “ไม่มีประเทศใดในโลกที่เป็นรัฐสนับสนุนก่อการร้ายที่มีบทบาทในองค์กรระหว่างประเทศ ซึ่งนั่นจะทำให้การทูตระดับพหุภาคีมีความซับซ้อนอย่างยิ่ง”\n\nนักวิจัยจาก International Crisis Group เพิ่มเติมว่า การประกาศให้รัสเซียเป็นรัฐก่อการร้ายจะสิ้นสุดหลักการปกป้องคุ้มครองรัฐบาลรัสเซียจากการถูกดำเนินคดีทางกฎหมายจากชาวอเมริกันที่อ้างว่าได้รับผลกระทบจากรัสเซีย ซึ่งการพิจารณาคดีเหล่านี้จะกินเวลานานหลายปี\n\nยิ่งไปกว่านั้น การยกเลิกคำประกาศดังกล่าว เป็นเรื่องใหญ่และมีความสำคัญอย่างยิ่ง “มีรายการสิ่งที่จะเกิดขึ้นตามกฎหมายมากมายก่อนที่จะยกเลิกคำประกาศนั้นได้ อย่างหนึ่ง คือ การยกเลิกคำประกาศนี้ ประเทศนั้นจะต้องมีการเปลี่ยนแปลงผู้นำและนโยบาย ซึ่งเป็นสิ่งที่ยากที่จะได้เห็น”\n\nท้ายสุดแล้ว นักวิจัยจาก International Crisis Group กล่าวว่า หากเป้าหมายคือการยุติสงครามยูเครนที่ยืดเยื้อมากว่าหกเดือน มาตรการดังกล่าวอาจไม่ช่วยอะไรเลย “เพราะหากมองลึกลงไปถึงการบังคับใช้นโยบายในประเด็นนี้ มันชัดเจนอยู่แล้วว่า การขึ้นบัญชีรัฐก่อการร้ายกับรัสเซียไม่ได้ช่วยอะไรยูเครนได้เลย”",
    "ย้อนภาพประวัติศาสตร์ กับ ‘มิคาอิล กอร์บาชอฟ’ ผู้นำสหภาพโซเวียตคนสุดท้าย": "ย้อนภาพประวัติศาสตร์ กับ ‘มิคาอิล กอร์บาชอฟ’ ผู้นำสหภาพโซเวียตคนสุดท้าย\n\nมิคาอิล กอร์บาชอฟ ผู้นำคนสุดท้ายของสหภาพโซเวียต ซึ่งได้ถึงแก่อสัญกรรมลงเมื่อวันที่ 30 สิงหาคม ขณะอายุได้ 91 ปี กอร์บาชอฟ เป็นรัฐบุรุษที่มีบทบาทอย่างมากในการเปลี่ยนหน้าประวัติศาสตร์โลก โดยเป็นผู้เปิดทางไปสู่การสิ้นสุดของสงครามเย็นและการล่มสลายของลัทธิคอมมิวนิสต์ในอดีตสหภาพโซเวียต ต่อไปนี้เป็นภาพเหตุการณ์สำคัญส่วนหนึ่งในช่วงชีวิตของบุรุษผู้ยิ่งใหญ่ผู้นี้",
    "อัตราเงินเฟ้อศรีลังกาเดือนส.ค.ปีนี้ พุ่งแตะระดับ 70%": "สำนักข่าวต่างประเทศรายงานจากกรุงโคลัมโบ ประเทศศรีลังกา เมื่อวันที่ 22 ก.ย. ว่า สำนักงานสถิติแห่งชาติของศรีลังกา รายงาน ดัชนีราคาผู้บริโภค ( เอ็นซีพีไอ ) ซึ่งเป็นตัวเลขทางสถิติขั้นพื้นฐาน ที่ใช้เพื่อคำนวณอัตราเงินเฟ้อ ว่าสถิติประจำเดือน ส.ค. ที่ผ่านมา อยู่ที่ 70.2% เมื่อเทียบกับช่วงเวลาเดียวกันของปีที่แล้ว และเพิ่มขึ้นจากสถิติของเดือน ก.ค. ซึ่งอยู่ที่ 66.7%\n\nOn year-on-year basis, NCPI based headline inflation recorded at 70.2% in August 2022. Food inflation increased to 84.6%, while Non-Food inflation increased to 57.1%.\n\nFor more details – https://t.co/eYJGASR15l#SriLanka #CBSL #Inflation #NCPI pic.twitter.com/oNx2NAPyMr — CBSL (@CBSL) September 21, 2022\n\n\n\nทั้งนี้ ดัชนีเอ็นซีพีไอของศรีลังกาเพิ่มขึ้นอย่างต่อเนื่อง จาก 7.6% เมื่อเทียบแบบรายปี เมื่อเดือน ต.ค. ปีที่แล้ว ขึ้นมาเป็นเกือบ 40% เมื่อเดือน พ.ค. ที่ผ่านมา แล้วพุ่งทะยานอย่างต่อเนื่อง ขณะที่เงินรูปีศรีลังกาอ่อนค่าลงมากกว่าครึ่ง เมื่อเทียบกับเงินดอลลาร์สหรัฐ นับตั้งแต่ต้นปีนี้\n\n\n\nอย่างไรก็ตาม บทวิเคราะห์จากธนาคารกลางศรีลังกาคาดการณ์ว่า หลังจากนี้อัตราเงินเฟ้อของประเทศ “จะทรงตัว” เนื่องจากสถิติที่ระดับ 70.2% “น่าจะเป็นจุดสูงสุดแล้ว” กระนั้น ข้อมูลจากมหาวิทยาลัยจอห์นส ฮอปกินส์ ของสหรัฐ เปิดเผยเมื่อเดือน ส.ค. ที่ผ่านมา ระบุว่า อัตราเงินเฟ้อของศรีลังกาในเวลานี้ อยู่ที่ 104% สูงเป็นอันดับ 4 ของโลก รองจากซิมบับเว ซึ่งมีสถิติอยู่ที่ 479% คิวบา 135% และตุรกี 132%.\n\nเครดิตภาพ : GETTY IMAGES",
    "เปิดวาร์ป ‘ยูจิ นิชิดะ’ วอลเลย์บอลชาย ทีมชาติญี่ปุ่น ไอต้าวจาก MWCH2022": "เปิดวาร์ปไอต้าวความรัก ยูจิ นิชิดะ (Yuji Nishida) วอลเลย์บอลชาย ทีมชาติญี่ปุ่น บีหลังสุดฮอต ที่ทำเอาสนาม World Championship 2022 เดือด.\n\nทำเอาแฟนวอลเลย์บอลกรี๊ดกันทั้งสนามในศึก FIVB Men’s World Championship 2022 หลังทีมชาติญี่ปุ่น สามารถเอาชนะคิวบาไปด้วยสกอร์ 3 – 1 เซ็ตอย่างชิว ๆ งานนี้สงสัยไอต้าวของเราจะได้กำลังใจดีจากแฟน ๆ โดยเฉพาะ ยูจิ นิชิดะ (Yuji Nishida) ที่สนามนี้ออร่าจับสุด ๆ วันนี้เราก็ไม่พลาด พาทุกคนไปทำความรู้จักกับประวัติ วอลเลย์บอลชาย คนนี้กัน\n\nเปิดวาร์ป ยูจิ นิชิดะ ส่องประวัติ นักวอลเลย์บอลชาย ทีมชาติญี่ปุ่น บีหลังสุดฮอนแห่ง MWCH 2022\n\n| ประวัติ ยูจิ นิชิดะ\n\nยูจิ นิชิดะ (Yuji Nishida) นักกีฬาวอลเลย์บอลชาย ชาวญี่ปุ่น เกิดเมื่อวันที่ 30 มกราคม พ.ศ. 2543 ปัจจุบันอายุ 21 ปี ปัจจุบันเล่นให้กับ JTEKT Stings ใน V League\n\nนิชิดะ เปิดตัวครั้งแรกกับ JTEKT Stings ที่ V League เมื่อวันที่ 6 มกราคม 2018 ในการแข่งขันกับ Osaka Blazers Sakai ทำผลงานได้อย่างน่าประทับใจ แม้ว่าในตอนนั้นจะมีอายุได้เพียง 17 ปี ทำให้เขาได้รับตำแหน่งใน JTEKT’s Beginning 6 เช่นเดียวกับวอลเลย์บอลชาย ทีมชาติญี่ปุ่น ที่นิชิดะยังพาทีมจบอันดับที่ 7 ในการแข่งขันกีฬาโอลิมปิก ที่กรุงโตเกียวปี 2020\n\nนิชิดะเป็นหนึ่งในผู้เล่นที่อายุน้อยที่สุดในรายชื่อวอลเลย์บอลชายทีมชาติญี่ปุ่นปี 2018 และรอบชิงชนะเลิศ FIVB Cup ทำผลงานระดับนานาชาติครั้งแรกกับทีมชาติญี่ปุ่นในปี 2018 รายการ FIVB Volleyball Men’s Nations League มีบทบาทสำคัญในชัยชนะครั้งแรกของญี่ปุ่นในรอบ 11 ปี กับอิตาลีโดยเขาเก็บ 24 แต้ม\n\nเดือนกันยายน 2018 ในการแข่งขันกับอาร์เจนตินาใน2018 FIVB Volleyball Men’s World Championshipนิชิดะกลายเป็นผู้เล่นที่อายุน้อยที่สุดที่ทำคะแนนได้ 30 แต้มในการแข่งขัน\n\nในเดือนมิถุนายน 2019 นิชิดะทำลายสถิติการให้บริการในประวัติศาสตร์ VNL หลังจากตี 7 เอซในเกมเดียวระหว่างการแข่งขันกับแคนาดา\n\nสำหรับฤดูกาล 2021 – 22 ยูจิ นิชิดะ ย้ายไปเล่นให้กับ Volley Callipo ในลีกวอลเลย์บอลอิตาลี ได้รับรางวัล MVP ของการแข่งขันสามครั้งทั้ง ๆ ที่ได้รับบาดเจ็บ จนในที่สุดนิชิดะจะกลายเป็นผู้ทำประตูสูงสุดในทีม ด้วยสถิติส่วนตัวหนึ่งนัดที่ 29 แต้ม และถือสถิติเอซมากที่สุดในนัดเดียวในรอบแรกของลีกของฤดูกาล 2021 – 22\n\nฤดูกาล 2022 – 23 เมื่อวันที่ 4 เมษายน พ.ศ. 2565 สมาคมวอลเลย์บอลแห่งประเทศญี่ปุ่น (JVA) ได้ประกาศรายชื่อญี่ปุ่น สำหรับการแข่งขันใน Nations League, Asian Games และ World Championship นิชิดะมีชื่ออยู่ในรายชื่อผู้เล่น 35 คน หมายเลขเสื้อทีมชาติของ นิชิดะ เปลี่ยนจากหมายเลข 11 เป็นหมายเลข 1\n\nในสนาม VNL 2022 ยูจิ นิชิดะ ทำคะแนนสูงสุดให้กับทีมญี่ปุ่นและอันดับสามของรอบแรกของลีกด้วย 201 จบลงที่อันดับ 5 ในอันดับสุดท้าย\n\nและล่าสุดเมื่อวันที่ 30 สิงหาคม 2565 FIVB Men’s World Championship 2022 นิชิดะ และทีมชาติญี่ปุ่น สามารถเอาชนะชีมชาติคิวบา ไปได้ด้วยสกอร์ 3 – 1 เซ็ต พร้อมรอลุ้นคู่แข็งในสนามนัดต่อไป\n\nขอบคุณข้อมูล wikipedia\n\n👉 สามารถติดตาม ยูจิ นิชิดะ (Yuji Nishida) ได้ที่ IG @nishidayuji0130 และ Youtube Yuji Nishida YouTube",
    "ตลาดหุ้นในยุคสงครามเย็น-รอบ 2": "ในช่วงสงครามเย็นจะเป็นการรบโดยใช้ “ตัวแทน” ซึ่งก็จะเป็น “ประเทศในเครือข่าย” ที่เป็นพวกพ้องของตนเข้าไปรบแทน โดยที่อเมริกาหรือโซเวียตรัสเซียก็จะส่งอาวุธสนับสนุนฝ่ายของตน ในหลายๆ ครั้งก็อาจจะเข้าไปรบเองด้วยถ้าเห็นว่าฝ่ายของตนกำลังจะพ่ายแพ้\n\nและอเมริกามีอุดมการณ์ทางด้านทุนนิยมและกลไกของ ตลาดเสรีทางด้านเศรษฐกิจ การต่อสู้หรือ สงครามเย็น นั้น สหรัฐ และ รัสเซีย ไม่ได้รบหรือทำสงครามกันโดยตรง เพราะถ้าทำแบบนั้นก็อาจจะเกิด สงครามนิวเคลียร์ ที่สามารถทำลายโลกได้\n\nทั้งหมดนั้นเป้าหมายที่สำคัญมากส่วนหนึ่งก็คือ ต้องการหาพวกให้มากที่สุด เพราะทั้งสองฝ่ายต่างก็รู้ว่า การมีพวกมากนั้นได้เปรียบและจะเป็นฝ่าย “ชนะ” ในที่สุด เพราะ สงครามโลกครั้งที่ 2 นั้น เป็นบทเรียนให้รู้ว่า คนที่มีพันธมิตรมากนั้น ยังไงก็ชนะเพราะมีทรัพยากรในการต่อสู้ได้ไม่จำกัด\n\nในยุคสงครามเย็นยังพบว่ามี “การแข่งขัน” ระหว่างมหาอำนาจในแทบทุกด้านตั้งแต่ด้านอุดมการณ์ทางการเมืองที่พยายามเผยแพร่ว่าของตนเองดีกว่า แข่งขันทางด้านเทคโนโลยีว่าใครจะก้าวหน้ากว่ากัน และทางเศรษฐกิจว่าใครโตเร็วและใหญ่กว่ากัน\n\nสงครามเย็น-ครั้งนั้น จบลงในปี 1991 พร้อมกับการล่มสลายของสหภาพโซเวียต ชัยชนะของสหรัฐทำให้อเมริกากลายเป็นอภิมหาอำนาจเพียงรายเดียวและไม่มีประเทศไหนจะท้าทายได้ และโลกก็เปลี่ยนไปเป็นยุคของ “Globalization” คือเน้นไปที่การค้าขายและการพัฒนาทางเศรษฐกิจและเทคโนโลยีโดยเฉพาะที่ไม่เกี่ยวกับการสงครามอย่างที่เคยเป็น\n\nโดยที่จีนซึ่งเคยเป็น “เครือข่ายของฝ่ายโซเวียต” เพราะมีระบอบการปกครองแบบคอมมิวนิสต์ ก็มีการปรับตัวหันมาใช้ระบอบทุนนิยมตลาดเสรีเริ่มโดยเติ้งเสี่ยวผิง ซึ่งสามารถพัฒนาประเทศก้าวหน้าขึ้นอย่างรวดเร็วทั้งทางด้านเศรษฐกิจและเทคโนโลยีจนถึงปัจจุบันเป็นเวลาประมาณ 30 ปี ที่สามารถ “ท้าทาย” อเมริกาได้ทุกด้านเช่นเดียวกับโซเวียตรัสเซียในช่วงหลังสงครามโลกครั้งที่ 2 และต่อเนื่องถึงประมาณปี 1960 ที่สามารถพัฒนาประเทศจนเกือบ “ตามทัน” สหรัฐในทุกด้านทั้งทางเศรษฐกิจ เทคโนโลยี และทางทหาร\n\nและดังนั้น “การต่อสู้เพื่อความเป็นใหญ่” จึงดูเหมือนว่ากำลังจะเกิดขึ้นในโลกอีกครั้งหนึ่ง คราวนี้เป็นจีนกับสหรัฐโดยที่รัสเซียกลายเป็น “ประเทศเครือข่าย” ของฝ่ายจีน และในครั้งนี้ “อุดมการณ์” ที่ใช้ในการชักชวนให้ประเทศอื่นเข้าเป็นพวกดูเหมือนจะเปลี่ยนแปลงไปและไม่ใช่คอมมิวนิสต์ที่ล่มสลายไปแล้ว\n\nแต่เป็นเรื่องของ “ความเป็นประชาธิปไตย” กับความเป็น “เผด็จการ” ที่แบ่งค่ายของแต่ละฝั่ง และครั้งนี้ก็เช่นเดียวกับสงครามเย็น “ครั้งแรก” ประเทศทั้งหลายต่างก็แทบจะถูกบังคับให้เลือกว่าจะอยู่ฝั่งไหน การ “เป็นกลาง” นั้น ไม่ใช่เรื่องง่าย และทั้งหมดนั้นก็นำมาสู่เรื่องของการลงทุนโดยเฉพาะในตลาดหุ้นซึ่งกลายเป็น Globalization ไปก่อนแล้วว่า เราจะทำอย่างไรถ้า “สงครามเย็น” รอบนี้ดำเนินไปต่อเนื่องยาวนานแบบครั้งก่อน เฉพาะอย่างยิ่ง ตลาดหุ้นทั่วโลกและในแต่ละประเทศจะเป็นอย่างไร?\n\nมองจากประวัติศาสตร์โดยเฉพาะตลาดหุ้นอเมริกาหรือดัชนีดาวโจนส์ที่มีสถิติต่อเนื่องมานานเป็นศตวรรษ ผมจะแบ่งเป็นช่วงหรือยุคโดยอิงกับเรื่องของสงครามทั้งสงครามร้อนและเย็น เริ่มแรกก็คือ ดัชนีดาวโจนส์หลังสงครามโลกในปี 1945 มาจนถึงประมาณปี 1960 หรือประมาณ 15-16 ปี เป็นช่วงของการ “ฟื้นตัว” จากสงคราม ดัชนีดาวโจนส์ปรับตัวขึ้นจาก 195 จุดในเดือนธันวาคม 1945 เป็น 721 จุดในเดือนสิงหาคม 1961 ทั้งๆ ที่เกิดสงครามเย็นมาตลอด หรือคิดแล้วดัชนีดาวโจนส์ให้ผลตอบแทนแบบทบต้นถึงปีละ 8.5% ซึ่งถ้ารวมปันผลก็อาจจะประมาณปีละ 10% ซึ่งถือว่าดีมากสอดคล้องกับการเจริญเติบโตที่ดีเยี่ยมของเศรษฐกิจอเมริกาในช่วงนั้น\n\nยุคของสงครามเย็นจริงๆ นั้น ผมกำหนดให้เริ่มต้นในปี 1961 จนถึง 1991 เป็นเวลาประมาณ 30 ปี โดยที่จุดเริ่มต้นนั้นตรงกับช่วงที่อเมริกากับโซเวียตต่อสู้หรือแข่งขันกัน “รุนแรงที่สุด” ในด้านของสงครามนั้น อเมริกาหนุนกลุ่มชาวคิวบาพลัดถิ่นกลับประเทศเพื่อล้มล้างฟิเดลคัสโตรซึ่งประกาศเป็นฝ่ายรัสเซียและเป็นคอมมิวนิสต์ที่อยู่หน้าบ้านอเมริกาแต่ก็พ่ายแพ้\n\nปีต่อมาโซเวียตก็ขนจรวดติดหัวรบปรมาณูเตรียมมาตั้งที่คิวบาซึ่งทำให้เกิดวิกฤติปรมาณูที่ร้ายแรงที่สุดในประวัติศาสตร์เพราะอเมริกายื่นคำขาดว่าถ้าไม่ถอยก็เกิดสงคราม ซึ่งทำให้รัสเซียถอยกลับไป\n\nในด้านของเทคโนโลยีเองนั้น ระดับการพัฒนาของโซเวียตในปี 1961 ดูเหมือนว่าจะใกล้เคียงกับสหรัฐมาก นอกเหนือจากระเบิดนิวเคลียร์ซึ่งรัสเซียสามารถผลิตได้หลังอเมริกาเพียงไม่กี่ปีแล้ว ในด้านของการ “พิชิตอวกาศ” โซเวียตกลับเป็นฝ่ายนำ สามารถส่งจรวดสปุตนิกสู่วงโคจรโลกได้ก่อนอเมริกาเช่นเดียวกับการส่งยูริ กาการิน ขึ้นไปสู่อวกาศเป็นคนแรกในปี 1961 แม้ว่าสหรัฐจะสามารถส่งอาลัน เชพเพิร์ดตามมาในเวลาไม่ถึงเดือน ส่วนในด้านของเศรษฐกิจเองนั้น โซเวียตมีขนาดเศรษฐกิจเป็นอันดับสองและรองจากอเมริกาไม่มาก\n\nยุคของสงครามเย็นยังเกิดเหตุการณ์มากมายรวมถึงสงครามเวียตนามที่อเมริกาต้องเข้าไปรบเต็มตัวร่วมกันฝ่ายเวียตนามใต้ต่อสู้กับเวียตนามเหนือที่มีโซเวียตและจีนสนับสนุนอย่างเต็มกำลัง สงครามเวียตนามก่อให้เกิดปัญหาเศรษฐกิจและเงินเฟื้อรุนแรงส่งผลกระทบกับตลาดหุ้นรุนแรงเป็นวิกฤติในช่วงปี 1973-74 ประเทศไทยเองก็กลายเป็น “มหามิตร” ของสหรัฐ มีการประกาศ “ปฏิญญากรุงเทพ” ในปี 1967 เพื่อต่อสู้กับภัยคุกคามของคอมมิวนิสต์ในเอเซียตะวันออกเฉียงใต้ ซึ่งต่อมาได้กลายเป็นสนธิสัญญาที่ก่อให้เกิด “ASEAN”\n\nดัชนีดาวโจนส์ในช่วง 30 ปี ของยุคสงครามเย็นมีการปรับตัวขึ้นอย่างกระท่อนกระแท่นเพราะปัญหาต่างๆ มากมายอานิสงค์จากสงครามเย็น จาก 721 จุด ในปี 1961 เพิ่มขึ้นเป็น 3,102 จุด ในปี 1991 ที่สงครามเย็นสงบหรือเพิ่มขึ้นเพียง 5% ต่อปีแบบทบต้นในช่วงเวลา 30 ปี ซึ่งก็เห็นได้ชัดว่าสงครามเย็นนั้นน่าจะเป็นสิ่งที่เลวร้ายมากสำหรับตลาดหุ้นในระยะยาว\n\nและสิ่งที่ช่วยยืนยันก็คือ หลังจากสงครามเย็นจบลงและโลกต่างก็มุ่งหน้าค้าขายโดยมีการ “พัฒนาประชาธิปไตย” และการ “เปิดเสรี” ทางด้านเศรษฐกิจทั่วโลก ดัชนีดาวโจนส์ในช่วง 30 ปีต่อมาจากปี 1991 ถึงสิ้นปี 1921 เพิ่มขึ้นจาก 3,102 จุดเป็น 36,585 จุด หรือเป็นการเพิ่มขึ้นปีละ 8.57% แบบทบต้นและแทบจะเท่ากับช่วงการฟื้นตัวหลังสงครามโลกครั้งที่ 2 และนี่ก็เป็นการยืนยันอีกครั้งหนึ่งว่า ผลตอบแทนจากการลงทุนในตลาดหุ้นอเมริการะยะยาวในภาวะปกตินั้นอยู่ที่ประมาณปีละ 10% แบบทบต้น\n\nประเด็นสำคัญที่จะต้องตระหนักก็คือ นี่คือช่วงเวลาของการเริ่มต้นสงครามเย็นรอบใหม่ที่จะดำเนินต่อไปยาวนานหรือไม่? และถ้าใช่ผลกระทบกับตลาดหุ้นจะเหมือนเดิมไหม?\n\nถ้าดูเฉพาะเหตุการณ์ในช่วงสั้นๆ ที่ผ่านมาก็ดูเหมือนว่ามันกำลังซ้ำรอยสงครามเย็นรอบแรก โดยที่อเมริกากับโซเวียตมีอุดมการณ์ที่แตกต่างกันไปคนละขั้ว คือประชาธิปไตยกับเผด็จการคอมมิวนิสต์ ซึ่งก็เหมือนกับสหรัฐกับจีนเช่นเดียวกัน พลังอำนาจและศักยภาพทางเศรษฐกิจระหว่างอเมริกากับโซเวียตในช่วงเริ่มต้นสงครามเย็นใกล้เคียงกันมาก โดยที่โซเวียตไล่กวดสหรัฐมาอย่างรวดเร็วหลังสงครามโลกครั้งที่ 2 เช่นเดียวกับจีนที่ไล่กวดอเมริกาอย่างรวดเร็วอย่างที่ไม่เคยเกิดขึ้นเลยในประวัติศาสตร์และภายในไม่กี่ปีก็จะทัน\n\nในด้านของเทคโนโลยีเองนั้น สหรัฐกับโซเวียตแทบจะเสมอกันในช่วงเริ่มต้นสงครามเย็น บางด้านอเมริกาก็นำ บางด้านโซเวียตก็นำโดยเฉพาะในด้านที่เกี่ยวกับการทำสงคราม เช่นเดียวกับจีนที่ปัจจุบันมีเทคโนโลยีบางอย่างที่นำอเมริกาไปแล้ว แม้ว่าอีกกว่าครึ่งอาจจะตามอยู่ ดังนั้นนี่ก็อาจจะเป็นสิ่งที่ทำให้สงครามเย็นเกิดขึ้นได้ และว่าที่จริงเหตุการณ์ในช่วงเร็วๆ นี้ก็บ่งชี้ว่าทั้งสองฝ่ายกำลังทำอยู่\n\nโดยจุดเริ่มต้นอาจจะเป็นเรื่องรัสเซียบุกยูเครนโดยที่จีนสนับสนุน ในขณะที่อเมริกาและพรรคพวกโดยเฉพาะนาโต้ก็สนับสนุนยูเครนเต็มที่ ต่อมาก็เกิดเหตุการณ์ไต้หวันกับจีน ซึ่งทั้งสองเรื่องก็ตามมาด้วยการแซงชั่นต่างๆ ทั้งจากฝ่ายอเมริกาและจีนซึ่งในที่สุดก็อาจจะส่งผลกระทบต่อเศรษฐกิจและการลงทุนในตลาดหุ้นได้\n\nสุดท้ายก็คือ ประเทศเครือข่ายของแต่ละฝ่ายที่ถ้าหากสงครามเย็นดำเนินต่อไป ก็จะกระทบโดยเฉพาะต่อตลาดหุ้นที่เราจะเข้าไปลงทุน ในสงครามเย็นรอบแรกนั้นชัดเจนว่าเครือข่ายของฝ่าย “โลกเสรี” ซึ่งเป็นฝ่ายชนะนั้นได้ประโยชน์ไปเต็มๆ อาทิ เกาหลี ไต้หวัน สิงคโปร์ ฮ่องกง และไทย ที่มีการเจริญเติบโตทางเศรษฐกิจที่ดีมาก รอบนี้เราคงจะต้องดูกันต่อไป ผมก็ได้แต่หวังว่าในกรณีของไทยเราจะเลือกข้างถูก",
    "เปิดสถิติ ‘ลูกยางสาวไทย’ วอลเลย์บอลชิงแชมป์โลก 6 ครั้งล่าสุด กับโอกาสลุ้นแชมป์": "เปิดสถิติ ‘ลูกยางสาวไทย’ ในวอลเลย์บอลชิงแชมป์โลก 6 ครั้งล่าสุด ตั้งแต่ปี 1998 ก่อนยุค 7 เซียน มาจนถึง 7 นางฟ้า มีลุ้นคว้าแชมป์แค่ไหน\n\nเตรียมตัวเกาะขอบหน้าจอช่อง WorkpointTV เพื่อเชียร์หนึ่งในกีฬายอดนิยมคนไทย “วอลเลย์บอล” ที่ตอนนี้ทัพลูกยางสาวทีมชาติไทยได้ออกเดินทางไปประเทศเนเธอร์แลนด์เพื่อร่วมเข้าแข่งขัน “วอลเลย์บอลหญิงชิงแชมป์โลก 2022” กับอีก 23 ชาติมหาอำนาจเพื่อชิงความเป็นใหญ่ระดับโลก ศักดิ์ศรีเทียบเท่ากับโอลิมปิกแห่งกีฬาวอลเลย์บอลเลยทีเดียว\n\nการแข่งขัน IVB Volleyball Women’s World Championship 2022 ครั้งนี้ รอบแรกวอลเลย์บอลหญิงไทยอยู่กลุ่มบี ร่วมสายกับ 3 ทีมยุโรป คือ โครเอเชีย ตุรกี โปแลนด์ 1 ทีมจากเอเชีย คือ เกาหลีใต้ และ 1 ทีมจาก แคริเบียน คือ โดมินิกัน ซึ่งจากสถิติใน VNL 2022 ที่ผ่านมา ทีมไทยยังไม่เจอโครเอเชีย ส่วนทีมที่เหลือไทยแพ้ ยกเว้นเกาหลีใต้\n\nก่อนจะเริ่มแข่งขัน Thaiger ขอพาแฟน ๆ ลูกยางทุกคนย้อนอดีตไปดูผลงานทีมชาติไทยในการเข้าร่วมแข่งขั้น 6 ครั้งที่ผ่านมากว่า 20 ปี ไทยจบอันดับที่เท่าไหร่บ้าง\n\nสถิติผลงานทีมชาติไทยในวอลเลย์บอลหญิงชิงแชมป์โลก 1998-2018\n\nวอลเลย์บอลหญิงชิงแชมป์โลก ปี 1998\n\nนักกีฬาสาวไทย ได้เข้าร่วมแข่งขันวอลเลย์บอลหญิงชิงแชมป์โลกเป็นครั้งแรกจากโควต้าผู้ชนะการแข่งขัน AVC 1997 ครั้งนั้ไทยรั้งอันดับที่ 22 ของโลก ร่วมสายในรอบแรกกับ จีน อันดับที่ 3 ของโลก เกาหลีใต้อันดับที่ 4 ชองโลก โครเอเชีย อันดับที่ 10 ของโลก\n\nจบรอบแรกไทยไม่สามารถเอาชนะทีมใดได้เลย แพ้ 0-3 ทั้ง 3 นัด จบอันดับที่ 13 ร่วมกับ เยอรมนี เคนยา และสหรัฐอเมริกา แต่ก็นับว่าเป็นก้าวที่ยิ่งใหญ่ จุดเริ่มต้นสำคัญในเวทีนานาชาติของทีมชาติไทย\n\nแชมป์ปี 1998 ได้แก่ประเทศคิวบา นับเป็นสมัยที่ 3\n\nวอลเลย์บอลหญิงชิงแชมป์โลก ปี 2002\n\nก้าวเข้าสู่ยุค 2000s ทีมชาติไทยยังทำผลงานในทัวร์ AVC ได้ดี จบที่ 2 ของกลุ่มซี ได้โควต้ามาแข่งชิงแชมป์โลก ที่ประเทศเยอรมนีเป็นเจ้าภาพ ปีนั้นไทยอยู่ร่วมสายกับบราซิล จีน กรีซ โปแลนด์ และ ออสเตรเลีย ไทยสามารถคว้ามาได้ 2 เซต จาก ออสเตรเลีย และจีน ว่าก้าวหน้าจากครั้งที่แล้ว ปีนั้นไทยจับอันดับ 17 ร่วมกับอาร์เจนตินา แคนาดา เช็ก ส่วนอิตาลีสร้างประวัติศาสตร์คว้าแชมป์สมัยแรก\n\nวอลเลย์บอลหญิงชิงแชมป์โลก ปี 2006\n\nเข้าสู่ช่วงรอยต่อยุค 7 เซียน วอลเลย์บอลหญิงไทยไม่สามารถคัดผ่านเข้าไปเล่นรอบสุดท้ายที่ ญี่ปุ่นได้ ปีนั้นรัสเซียคว้าแชมป์เป็นสมัยที่ 6\n\nวอลเลย์บอลหญิงชิงแชมป์โลก ปี 2010\n\nเป็นอีกช่วงยุคทองของทีมชาติไทย ภายหลังได้แชมป์เอเชียครั้งแรกในประวัติศาสตร์ปี 2009 ส่งผลให้อันดับโลกพุ่งขึ้นมาอยู่อันดับที่ 12 นักกีฬารุ่น 7 เซียนเข้าร่วมแข่งขันชิงแชมป์โลกร่วมสาย สหรัฐอเมริกา อันดับ 2 ของโลก คิวบา อันดับ 6 ของโลก เยอรมนี อันดับ 15 ของโลก คาซัคสถาน อันดับ 16 ของโลก โครเอเชีย อันดับ 45 ของโลก\n\nครั้งนี้ผลงานทีมไทยก้าวกระโดด สามารถผ่านเข้าสู่รอบ 2 ได้ด้วยการเอาชนะ คาซัคสถาน 3-1 เซต ชนะโครเอเชีย 3-0 เซต แพ้แบบได้เซตจากสหรัฐอเมริกา จบอันดับที่ 4 ของกลุ่ม\n\nในรอบที่ 2 ไทยไปแพ้ให้บราซิล 3 เซตรวด ชนะเนเธอร์แลนด์เป็นครั้งแรก 3-1 เซต แพ้อิตาลี 0-3 เซต ชนะเช็ก 3-1 เซต\n\nจบทัวร์นาเมนต์ด้วยอันดับ 13 ร่วมกับเกาหลีใต้ สูงสุดตั้งแต่เข้าแข่งขันมา ส่วนรัสเซียคว้าแชมป์สมัยที่ 7 และเป็นแชมป์ 2 สมัยติดต่อกัน\n\nวอลเลย์บอลหญิงชิงแชมป์โลก ปี 2014\n\nเป็นอีกหนึ่งปีที่สมาคมกีฬาวอลเลย์บอลแห่งประเทศไทยถูกวิพากษ์วิจารณ์หนักมากในการจัดสรรตัวผู้เล่น ตัดสินใจทรงผู้เล่นหลักอย่าง 7 เซียนไปแข่งเอเชี่ยนเกม และส่งนักกีฬาดาวรุ่งพร้อมวรรณา บัวแก้ว มีโค้ชอ๊อดคุม ไปแข่งชิงแชมป์โลก ด้วยเหตุผลว่าไทม์ไลน์การแข่งชนกัน\n\nปีนั้นไทยอยู่ร่วมสายกับ สหรัฐอเมริกา อันดับ 2 ของโลก รัสเซีย อันดับ 6 ของโลก เนเธอร์แลนด์ อันดับ 18 ของโลก คาซัคสถาน อันดับ 23 ของโลก เม็กซิโก อันดับ 28 ของโลก\n\nไทยจบอันดับที่ 5 ของกลุ่ม ไม่สามารถผ่านเข้าสู่รอบ 2 ได้ ชนะเพียง เม็กซิโกทีมเดียว รั้งอันดับที่ 17 ร่วมของการแข่งขัน\n\nแต่เชื่อหรือไม่ว่า ผลผลิตจากดาวรุ่งในครั้งนั้น ทำให้เราได้นักกีฬาดี ๆ มาเป็นกำลังหลักประดับทีมชาติไทยชุดปัจจุบันหลายคน ทั้ง บุ๋มบิ๋ม ชัชชุอร โมกศรี บีม พิมพิชญา ก๊กรัมย์ เตย หัตถยา บำรุงสุข เล็ก กรรณิการ์ ทีปะโชติ ดาว กัตติกา แก้วพิณ เดียร์ จรัสพร บรรดาศักดิ์ เป็นต้น\n\nวอลเลย์บอลหญิงชิงแชมป์โลก ปี 2018\n\nเป็นอีกหนึ่งทัวร์นาเมนต์สุดหฤโหดของไทยและขึ้นชื่อว่าเป็นปีที่ลูกยางสาวทำผลงานได้น่าประทับใจที่สุด ผู้เล่น 14 คนเป็นส่วนผสมที่ลงตัวระหว่าง 7 เซียน และดาวรุ่งที่ต่อยอดมาจากปี 2014 ฝีมือกำลังเข้าฝัก รอบแรกโชว์ฟอร์มได้ยอดเยี่ยม เอาชนะเกาหลีใต้ที่มีเอสหลักอย่างคิมยอนคยองไป 3-2 เซต ออกนำชนะรัสเซียไปก่อน 2 เซตแรกก่อนพ่ายไปสุดมันส์ในเซตที่ 5 เอาชนะ ตรินิแดด 3-1 เซต วิลาวัลย์ อัจฉราพร ช่วยกันทำแต้มในนัดสหรัฐอเมริกา จนยื้อมาได้ถึง 5 เซต แล้วแพ้ไปอย่างน่าเสียดายเพราะเพียวบาดเจ็บในช่วงเซต 4 เสียก่อน ปิดท้ายเขี่ยเกาหลีใต้เข้ารอบ 2 ด้วยการชนะอาเซอร์ไบจัน 3-1 เซต\n\nน่าเสียดายที่ทัวร์นาเมนต์นี้ผู้เล่นของไทยทยอยเจ็บไปทีละคน ทั้ง พิมพิชญา ในนัดรัสเซีย อัจฉราพรในนัดเจอสหรัฐ ทำให้รอบ 2 ทีมชาติไทยค่อนข้างทุลักทุเล ไม่สามารถเก็บชัยชนะต่อได้ แต่ก็แพ้ไปแบบสมศักศิ์ศรี สู้เต็มที่สุดมันส์ทุกนัด แพ้จีนแบบดิวส์ แพ้บัลแกเรีย 5 เซต แพ้ตุรกีกับอิตาลี 3 เซต\n\nจบการแข่งขัน ไทยรั้งอันดับที่ 13 ถือเป็นอันดับที่ดีที่สุดในรอบ 10 ปี เซอร์เบียคว้าแชมป์สมัยแรกพร้อมตำนานการถือกำเนิดนางแบกชายหาดในร่ม บอสโควิช\n\nวอลเลย์บอลหญิงชิงแชมป์โลก 2022\n\nบอกเลยว่าโอกาสลุ้นแชมป์สาวไทยเพื่อสร้างประวัติศาสตร์ไม่ใช่งานง่าย เพราะทุกทีมจัดเต็ม ทุกนัดมีผลต่อคะแนน คะแนนมีผลต่ออันดับโลก อันดับโลกมีผลต่อการคัดโอลิมปิกปารีส 2024 ดังนั้น ลุ้นแชมป์ในทัวร์นาเมนต์นี้อาจไม่ใช่เป้าหมายหลักของสมาคม หากเป็นการเก็บคะแนนเพื่อสะสมดันอันดับโลกให้ทีมไทยอยู่สูงพอเข้าร่วมคัดโอลิมปิกรอบแรก หากคัดไม่ผ่าน FIVB ก็จะใช้อันดับโลกนี่แหละเป็นเกณฑ์คัดเลือกรอบ 2\n\nแฟน ๆ ร่วมส่งแรงใจแรงเชียร์ทัพนักกีฬาสาวไทยเข้าร่วมแข่งขัน ชิงแชมป์โลกปีนี้ ช่อง Workpoint ได้ลิขสิทธิ์ถ่ายทอดสดต่อเนื่องเป็นปีที่ 2 สามารถดูได้ทางทีวีเท่านั้น หากต้องการดูวอลเลย์บอลหญิงไทยออนไลน์ ต้องสมัครแอปพลิเคชั่น Volleyballworld TV เริ่มนัดแรก 23 กันยายนนี้ – ดูตารางแข่งขันและถ่ายทอดสดคลิกที่นี่\n\nภาพจาก : Volleyball World",
    "ตลาดหุ้นในยุคสงครามเย็น รอบ 2": "ตลาดหุ้นในยุคสงครามเย็น รอบ 2\n\nโลกในมุมมองของ Value Investor\n\nดร.นิเวศน์ เหมวชิรวรากร\n\nตลาดหุ้นในยุคสงครามเย็น รอบ 2\n\n“สงครามเย็น” ระหว่างมหาอำนาจเกิดขึ้นแทบจะทันทีหลังสงครามโลกครั้งที่ 2 ในปี 1945 มันเป็น “การต่อสู้เพื่อแย่งชิงความเป็นใหญ่” ระหว่างโซเวียตรัสเซียกับสหรัฐอเมริกา โดยที่ฝ่ายรัสเซียนั้นมีอุดมการณ์ทางการเมืองแบบสังคมนิยมคอมมิวนิสต์ที่เน้นการควบคุมโดยรัฐ และอเมริกามีอุดมการณ์ทางด้านทุนนิยมและกลไกของตลาดเสรีทางด้านเศรษฐกิจ การต่อสู้หรือสงครามเย็นนั้น สหรัฐและรัสเซียไม่ได้รบหรือทำสงครามกันโดยตรง เพราะถ้าทำแบบนั้นก็อาจจะเกิดสงครามนิวเคลียร์ที่สามารถทำลายโลกได้ ในช่วงสงครามเย็นจะเป็นการรบโดยใช้ “ตัวแทน” ซึ่งก็จะเป็น “ประเทศในเครือข่าย” ที่เป็นพวกพ้องของตนเข้าไปรบแทน โดยที่อเมริกาหรือโซเวียตรัสเซียก็จะส่งอาวุธสนับสนุนฝ่ายของตน ในหลาย ๆ ครั้งก็อาจจะเข้าไปรบเองด้วยถ้าเห็นว่าฝ่ายของตนกำลังจะพ่ายแพ้\n\nในยุคสงครามเย็นยังพบว่ามี “การแข่งขัน” ระหว่างมหาอำนาจในแทบทุกด้านตั้งแต่ด้านอุดมการณ์ทางการเมืองที่พยายามเผยแพร่ว่าของตนเองดีกว่า แข่งขันทางด้านเทคโนโลยีว่าใครจะก้าวหน้ากว่ากัน และทางเศรษฐกิจว่าใครโตเร็วและใหญ่กว่ากัน ทั้งหมดนั้นเป้าหมายที่สำคัญมากส่วนหนึ่งก็คือ ต้องการหาพวกให้มากที่สุด เพราะทั้งสองฝ่ายต่างก็รู้ว่า การมีพวกมากนั้นได้เปรียบและจะเป็นฝ่าย “ชนะ” ในที่สุด เพราะสงครามโลกครั้งที่ 2 นั้น เป็นบทเรียนให้รู้ว่า คนที่มีพันธมิตรมากนั้น ยังไงก็ชนะเพราะมีทรัพยากรในการต่อสู้ได้ไม่จำกัด\n\nสงครามเย็น-ครั้งนั้น จบลงในปี 1991 พร้อมกับการล่มสลายของสหภาพโซเวียต ชัยชนะของสหรัฐทำให้อเมริกากลายเป็นอภิมหาอำนาจเพียงรายเดียวและไม่มีประเทศไหนจะท้าทายได้ และโลกก็เปลี่ยนไปเป็นยุคของ “Globalization” คือเน้นไปที่การค้าขายและการพัฒนาทางเศรษฐกิจและเทคโนโลยีโดยเฉพาะที่ไม่เกี่ยวกับการสงครามอย่างที่เคยเป็น โดยที่จีนซึ่งเคยเป็น “เครือข่ายของฝ่ายโซเวียต” เพราะมีระบอบการปกครองแบบคอมมิวนิสต์ ก็มีการปรับตัวหันมาใช้ระบอบทุนนิยมตลาดเสรีเริ่มโดยเติ้งเสี่ยวผิง ซึ่งสามารถพัฒนาประเทศก้าวหน้าขึ้นอย่างรวดเร็วทั้งทางด้านเศรษฐกิจและเทคโนโลยีจนถึงปัจจุบันเป็นเวลาประมาณ 30 ปี ที่สามารถ “ท้าทาย” อเมริกาได้ทุกด้านเช่นเดียวกับโซเวียตรัสเซียในช่วงหลังสงครามโลกครั้งที่ 2 และต่อเนื่องถึงประมาณปี 1960 ที่สามารถพัฒนาประเทศจนเกือบ “ตามทัน” สหรัฐในทุกด้านทั้งทางเศรษฐกิจ เทคโนโลยี และทางทหาร\n\nและดังนั้น “การต่อสู้เพื่อความเป็นใหญ่” จึงดูเหมือนว่ากำลังจะเกิดขึ้นในโลกอีกครั้งหนึ่ง คราวนี้เป็นจีนกับสหรัฐโดยที่รัสเซียกลายเป็น “ประเทศเครือข่าย” ของฝ่ายจีน และในครั้งนี้ “อุดมการณ์” ที่ใช้ในการชักชวนให้ประเทศอื่นเข้าเป็นพวกดูเหมือนจะเปลี่ยนแปลงไปและไม่ใช่คอมมิวนิสต์ที่ล่มสลายไปแล้ว แต่เป็นเรื่องของ “ความเป็นประชาธิปไตย” กับความเป็น “เผด็จการ” ที่แบ่งค่ายของแต่ละฝั่ง และครั้งนี้ก็เช่นเดียวกับสงครามเย็น “ครั้งแรก” ประเทศทั้งหลายต่างก็แทบจะถูกบังคับให้เลือกว่าจะอยู่ฝั่งไหน การเป็นกลางนั้น ไม่ใช่เรื่องง่าย และทั้งหมดนั้นก็นำมาสู่เรื่องของการลงทุนโดยเฉพาะในตลาดหุ้นซึ่งกลายเป็น Globalization ไปก่อนแล้วว่า เราจะทำอย่างไรถ้า “สงครามเย็น” รอบนี้ดำเนินไปต่อเนื่องยาวนานแบบครั้งก่อน เฉพาะอย่างยิ่ง ตลาดหุ้นทั่วโลกและในแต่ละประเทศจะเป็นอย่างไร?\n\nมองจากประวัติศาสตร์โดยเฉพาะตลาดหุ้นอเมริกาหรือดัชนีดาวโจนส์ที่มีสถิติต่อเนื่องมานานเป็นศตวรรษ ผมจะแบ่งเป็นช่วงหรือยุคโดยอิงกับเรื่องของสงครามทั้งสงครามร้อนและเย็น เริ่มแรกก็คือ ดัชนีดาวโจนส์หลังสงครามโลกในปี 1945 มาจนถึงประมาณปี 1960 หรือประมาณ 15-16 ปี เป็นช่วงของการ “ฟื้นตัว” จากสงคราม ดัชนีดาวโจนส์ปรับตัวขึ้นจาก 195 จุดในเดือนธันวาคม 1945 เป็น721จุด ในเดือนสิงหาคม 1961 ทั้ง ๆ ที่เกิดสงครามเย็นมาตลอด หรือคิดแล้วดัชนีดาวโจนส์ให้ผลตอบแทนแบบทบต้นถึงปีละ 8.5% ซึ่งถ้ารวมปันผลก็อาจจะประมาณปีละ 10% ซึ่งถือว่าดีมากสอดคล้องกับการเจริญเติบโตที่ดีเยี่ยมของเศรษฐกิจอเมริกาในช่วงนั้น\n\nยุคของสงครามเย็นจริง ๆ นั้น ผมกำหนดให้เริ่มต้นในปี 1961 จนถึง 1991 เป็นเวลาประมาณ 30 ปี โดยที่จุดเริ่มต้นนั้นตรงกับช่วงที่อเมริกากับโซเวียตต่อสู้หรือแข่งขันกัน “รุนแรงที่สุด” ในด้านของสงครามนั้น อเมริกาหนุนกลุ่มชาวคิวบาพลัดถิ่นกลับประเทศเพื่อล้มล้างฟิเดลคัสโตรซึ่งประกาศเป็นฝ่ายรัสเซียและเป็นคอมมิวนิสต์ที่อยู่หน้าบ้านอเมริกาแต่ก็พ่ายแพ้ ปีต่อมาโซเวียตก็ขนจรวดติดหัวรบปรมาณูเตรียมมาตั้งที่คิวบาซึ่งทำให้เกิดวิกฤติปรมาณูที่ร้ายแรงที่สุดในประวัติศาสตร์เพราะอเมริกายื่นคำขาดว่าถ้าไม่ถอยก็เกิดสงคราม ซึ่งทำให้รัสเซียถอยกลับไป\n\nในด้านของเทคโนโลยีเองนั้น ระดับการพัฒนาของโซเวียตในปี 1961 ดูเหมือนว่าจะใกล้เคียงกับสหรัฐมาก นอกเหนือจากระเบิดนิวเคลียร์ซึ่งรัสเซียสามารถผลิตได้หลังอเมริกาเพียงไม่กี่ปีแล้ว ในด้านของการ “พิชิตอวกาศ” โซเวียตกลับเป็นฝ่ายนำ สามารถส่งจรวดสปุตนิกสู่วงโคจรโลกได้ก่อนอเมริกาเช่นเดียวกับการส่งยูริ กาการิน ขึ้นไปสู่อวกาศเป็นคนแรกในปี 1961 แม้ว่าสหรัฐจะสามารถส่งอาลัน เชพเพิร์ดตามมาในเวลาไม่ถึงเดือน ส่วนในด้านของเศรษฐกิจเองนั้น โซเวียตมีขนาดเศรษฐกิจเป็นอันดับสองและรองจากอเมริกาไม่มาก\n\nยุคของสงครามเย็นยังเกิดเหตุการณ์มากมายรวมถึงสงครามเวียดนามที่อเมริกาต้องเข้าไปรบเต็มตัวร่วมกันฝ่ายเวียดนามใต้ต่อสู้กับเวียดนามเหนือที่มีโซเวียตและจีนสนับสนุนอย่างเต็มกำลัง สงครามเวียดนามก่อให้เกิดปัญหาเศรษฐกิจและเงินเฟ้อรุนแรงส่งผลกระทบกับตลาดหุ้นรุนแรงเป็นวิกฤติในช่วงปี 1973-74 ประเทศไทยเองก็กลายเป็น “มหามิตร” ของสหรัฐ มีการประกาศ “ปฏิญญากรุงเทพ” ในปี 1967 เพื่อต่อสู้กับภัยคุกคามของคอมมิวนิสต์ในเอเชียตะวันออกเฉียงใต้ ซึ่งต่อมาได้กลายเป็นสนธิสัญญาที่ก่อให้เกิด “ASEAN”\n\nดัชนีดาวโจนส์ในช่วง 30 ปี ของยุคสงครามเย็นมีการปรับตัวขึ้นอย่างกระท่อนกระแท่นเพราะปัญหาต่าง ๆ มากมายอานิสงส์จากสงครามเย็น จาก 721 จุด ในปี 1961 เพิ่มขึ้นเป็น 3,102 จุด ในปี 1991 ที่สงครามเย็นสงบ หรือเพิ่มขึ้นเพียง 5% ต่อปีแบบทบต้นในช่วงเวลา 30 ปี ซึ่งก็เห็นได้ชัดว่าสงครามเย็นนั้นน่าจะเป็นสิ่งที่เลวร้ายมากสำหรับตลาดหุ้นในระยะยาว\n\nและสิ่งที่ช่วยยืนยันก็คือ หลังจากสงครามเย็นจบลงและโลกต่างก็มุ่งหน้าค้าขายโดยมีการ “พัฒนาประชาธิปไตย” และการ “เปิดเสรี” ทางด้านเศรษฐกิจทั่วโลก ดัชนีดาวโจนส์ในช่วง 30 ปีต่อมาจากปี 1991 ถึงสิ้นปี 1921 เพิ่มขึ้นจาก 3,102 จุดเป็น 36,585 จุด หรือเป็นการเพิ่มขึ้นปีละ 8.57% แบบทบต้นและแทบจะเท่ากับช่วงการฟื้นตัวหลังสงครามโลกครั้งที่ 2 และนี่ก็เป็นการยืนยันอีกครั้งหนึ่งว่า ผลตอบแทนจากการลงทุนในตลาดหุ้นอเมริการะยะยาวในภาวะปกตินั้นอยู่ที่ประมาณ ปีละ 10% แบบทบต้น\n\nประเด็นสำคัญที่จะต้องตระหนักก็คือ นี่คือช่วงเวลาของการเริ่มต้นสงครามเย็นรอบใหม่ที่จะดำเนินต่อไปยาวนานหรือไม่ และถ้าใช่ผลกระทบกับตลาดหุ้นจะเหมือนเดิมไหม?\n\nถ้าดูเฉพาะเหตุการณ์ในช่วงสั้น ๆ ที่ผ่านมาก็ดูเหมือนว่ามันกำลังซ้ำรอยสงครามเย็นรอบแรก โดยที่อเมริกากับโซเวียตมีอุดมการณ์ที่แตกต่างกันไปคนละขั้ว คือประชาธิปไตยกับเผด็จการคอมมิวนิสต์ ซึ่งก็เหมือนกับสหรัฐกับจีนเช่นเดียวกัน พลังอำนาจและศักยภาพทางเศรษฐกิจระหว่างอเมริกากับโซเวียตในช่วงเริ่มต้นสงครามเย็นใกล้เคียงกันมาก โดยที่โซเวียตไล่กวดสหรัฐมาอย่างรวดเร็วหลังสงครามโลกครั้งที่ 2 เช่นเดียวกับจีนที่ไล่กวดอเมริกาอย่างรวดเร็วอย่างที่ไม่เคยเกิดขึ้นเลยในประวัติศาสตร์และภายในไม่กี่ปีก็จะทัน\n\nในด้านของเทคโนโลยีเองนั้น สหรัฐกับโซเวียตแทบจะเสมอกันในช่วงเริ่มต้นสงครามเย็น บางด้านอเมริกาก็นำ บางด้านโซเวียตก็นำโดยเฉพาะในด้านที่เกี่ยวกับการทำสงคราม เช่นเดียวกับจีนที่ปัจจุบันมีเทคโนโลยีบางอย่างที่นำอเมริกาไปแล้ว แม้ว่าอีกกว่าครึ่งอาจจะตามอยู่ ดังนั้น นี่ก็อาจจะเป็นสิ่งที่ทำให้สงครามเย็นเกิดขึ้นได้ และว่าที่จริง เหตุการณ์ในช่วงเร็ว ๆ นี้ก็บ่งชี้ว่าทั้งสองฝ่ายกำลังทำอยู่ โดยจุดเริ่มต้นอาจจะเป็นเรื่องรัสเซียบุกยูเครนโดยที่จีนสนับสนุน ในขณะที่อเมริกาและพรรคพวกโดยเฉพาะนาโต้ก็สนับสนุนยูเครนเต็มที่ ต่อมาก็เกิดเหตุการณ์ไต้หวันกับจีน ซึ่งทั้งสองเรื่องก็ตามมาด้วยการแซงชั่นต่าง ๆ ทั้งจากฝ่ายอเมริกาและจีนซึ่งในที่สุดก็อาจจะส่งผลกระทบต่อเศรษฐกิจและการลงทุนในตลาดหุ้นได้\n\nสุดท้ายก็คือ ประเทศเครือข่ายของแต่ละฝ่ายที่ถ้าหากสงครามเย็นดำเนินต่อไป ก็จะกระทบโดยเฉพาะต่อตลาดหุ้นที่เราจะเข้าไปลงทุน ในสงครามเย็นรอบแรกนั้นชัดเจนว่าเครือข่ายของฝ่าย “โลกเสรี” ซึ่งเป็นฝ่ายชนะนั้น ได้ประโยชน์ไปเต็ม ๆ อาทิ เกาหลี ไต้หวัน สิงคโปร์ ฮ่องกง และไทย ที่มีการเจริญเติบโตทางเศรษฐกิจที่ดีมาก รอบนี้เราคงจะต้องดูกันต่อไป ผมก็ได้แต่หวังว่าในกรณีของไทยเราจะเลือกข้างถูก\n\n\n\n\n\n\n\n",
    "พม่าหารือรัสเซียใช้บัตรเครดิต ‘มีร์’ ชำระเงินท่ามกลางการคว่ำบาตรจากตะวันตก": "พม่าเผชิญกับการล่มสลายทางสังคมและเศรษฐกิจนับตั้งแต่เกิดการรัฐประหารเมื่อต้นปีก่อน และการย้ายไปใช้ระบบชำระเงินของรัสเซียเกิดขึ้นในขณะที่รัฐบาลทหารที่ถูกโดดเดี่ยวมากขึ้น พยายามที่จะรักษาทุนสำรองเงินตราต่างประเทศและรักษาเสถียรภาพของค่าเงินและอัตราเงินเฟ้อซอ มิน ตุน โฆษกรัฐบาลทหารกล่าวว่า การใช้ระบบชำระเงินและบัตรมีร์ของรัสเซีย จะช่วยให้สามารถแลกเปลี่ยนสกุลเงินรูเบิลและจ๊าตได้โดยตรง“มีการหารือระหว่างธนาคารของเราระหว่างการเดินทางเยือนรัสเซีย เพื่อใช้มีร์การ์ดในระบบการชำระเงินของพม่า” ซอ มิน ตุน กล่าว โดยอ้างถึงการเยือนรัสเซียครั้งล่าสุดของ พล.อ.อาวุโส มิน อ่อง หล่าย ที่เขาได้พบหารือกับประธานาธิบดีวลาดิมีร์ ปูตินมูลค่าของเงินจ๊าตอยู่ภายใต้แรงกดดันที่เพิ่มขึ้นและทำให้ราคาอาหารและเชื้อเพลิงสูงขึ้น ส่งผลให้ธนาคารกลางของพม่าลดค่าเงินอย่างเป็นทางการและสั่งให้บริษัทต่างๆ แลกเปลี่ยนเงินดอลลาร์และชะลอการชำระเงินกู้ต่างประเทศรัสเซียได้ให้คำมั่นที่จะขยายระบบการชำระเงินมีร์ในประเทศที่เป็นมิตรเนื่องจากการคว่ำบาตรของตะวันตกที่พยายามจะปิดระบบการเงินระหว่างประเทศเนื่องจากเหตุการณ์รุกรานยูเครนบัตรเครดิตของรัสเซียได้รับการยอมรับในบางประเทศเท่านั้นเช่น คิวบา เกาหลีใต้ ตุรกี เวียดนาม และอดีตสาธารณรัฐโซเวียตจำนวนหนึ่งรัสเซียเป็นพันธมิตรทางการทูตที่ใกล้ชิดที่สุดของกองทัพพม่า และได้ต้อนรับผู้นำคณะรัฐบาลทหารเป็นแขกของประเทศถึง 3 ครั้งนับตั้งแต่รัฐประหารรัสเซียยังจัดหาเครื่องบินขับไล่และรถหุ้มเกราะให้พม่า ท้าทายแรงกดดันจากนานาชาติที่ให้ระงับการจัดส่งอาวุธให้รัฐบาลทหาร ที่สหประชาชาติระบุว่ามีส่วนร่วมในการก่ออาชญากรรมต่อมนุษยชาติ.",
    "ประวัติศาสตร์ผ่านบุคคลที่ ควีนเอลิซาเบธที่ 2 ได้พบ": "ช่วงเวลา 70 ปีที่สมเด็จพระราชินีนาถเอลิซาเบธที่ 2 ทรงเป็นกษัตริย์แห่งสหราชอาณาจักรและประมุขของเครือจักรภาพนั้นยาวนานเกือบเท่าชีวิตของคนๆ หนึ่ง โดย CIA World Factbook หรือทรัพยากรข้อมูลของหน่วยข่าวกรองสหรัฐ รวบรวมข้อมูลอายุของประชากรในประเทศต่างๆ ทั่วโลก พบว่า 9 ใน 10 ของประชากรโลกทุกวันนี้เกิดหลังจากที่พระองค์ทรงขึ้นเป็นกษัตริย์แล้ว ยังพอมีคนที่ทันช่วงเวลาของกษัตริย์อังกฤษองค์ก่อนหน้า แต่ล้วนมีอายุ 65 ปีหรือมากกว่า\n\n“หงส์” ในแม่น้ำเทมส์ ของ “ควีนเอลิซาเบธที่ 2” ตกเป็นของประมุของค์ใหม่\n\nอนาคตของเครือจักรภพ หลังหมดยุคควีนเอลิซาเบธที่ 2\n\nนั่นหมายความว่าทุกวันนี้ประชากรส่วนใหญ่บนโลกรู้จักกษัตริย์อังกฤษเพียงพระองค์เดียวนั่นคือ สมเด็จพระราชินีนาถเอลิซาเบธที่ 2\n\n7 ทศวรรษที่โลกเปลี่ยนแปลงอย่างรวดเร็ว ผ่านเหตุการณ์สำคัญ ทั้งการสิ้นสุดสงครามโลกครั้งที่ 2 ต่อด้วยสงครามเกาหลี ที่โลกเข้าสู่การแข่งขันของสองขั้วอำนาจ นั่นคือฝ่ายประชาธิปไตยที่นำโดยสหรัฐฯ และฝ่ายสังคมนิยมที่นำโดยสหภาพโซเวียต\n\nตามมาด้วยการแข่งขันทางด้านอวกาศของสองชาติยักษ์ใหญ่ ซึ่งในที่สุดผู้ปักธงแรกลงบนดวงจันทร์ได้ก่อนคือ สหรัฐฯ\n\nสงครามเวียดนาม รวมถึงวิกฤตนิวเคลียร์ในคิวบา เหตุการณ์สหภาพโซเวียตล่มสลาย หลายชาติกลับมามีเอกราช มีประเทศใหม่อุบัติขึ้น และสหรัฐฯ ผงาดขึ้นมาเป็นมหาอำนาจเดียวของโลก แต่ไม่นานโลกก็เข้าสู่สงครามก่อการร้าย หลังอัลกออิดะห์ขับเครื่องบินชนอาคารเวิลด์เทรดเซ็นเตอร์ พิษเศรษฐกิจปี 2008\n\nพระองค์ทรงเป็นประจักษ์พยานของเหตุการณ์ประวัติศาสตร์เหล่านี้ แม้สถานะประมุขจะกีดกันราชวงศ์ออกจากความขัดแย้ง ทรงทำได้เพียงแค่สังเกตการณ์ ไม่ได้เข้าไปมีส่วนร่วมเจรจาใดๆ แต่ก็ปฏิเสธไม่ได้ว่า พระองค์ทรงมีอิทธิพลอย่างมาก\n\nตลอดระยะเวลาที่ครองราชย์ สมเด็จพระราชินีนาถเอลิซาเบธที่ 2 ทรงได้พบและต้อนรับบุคคลสำคัญมากมายทั้งในทางการเมือง สังคม วิทยาศาสตร์ ไปจนถึงแวดวงบันเทิง\n\nประธานาธิบดีสหรัฐฯ จำนวน 13 จาก 14 คนล่าสุดล้วนเคยมีโอกาสเข้าเฝ้าพระองค์ หรือเรียกได้ว่า พระองค์พบกับผู้นำสหรัฐฯ ทุกคนตั้งแต่ แฮร์รี ทรูแมน จนถึง โจ ไบเดน เว้นแต่เพียงลินดอน จอห์นสัน\n\nประธานาธิบดีจอร์จ ดับเบิลยู บุช เคยกล่าวถึงประสบการณ์เข้าเฝ้า สมเด็จพระราชินีนาถเอลิซาเบธที่ 2 ว่า สายตาที่พระองค์มองมาเหมือนสายตาที่แม่มองลูก คล้ายกับที่ประธานาธิบดีบารัก โอบามา เคยเล่าไว้ว่า บุคลิกของพระองค์คล้ายคุณยายของเขา ทั้งสุภาพและตรงไปตรงมา\n\nนอกเหนือจากสหรัฐฯ พระองค์ทรงพบปะกับผู้นำโลกจากหลากหลายประเทศ ตั้งแต่กษัตริย์คาหลิดแห่งซาอุดิอาระเบียในช่วงทศวรรษ 1980 และพระองค์ยังทรงเป็นกษัตริย์อังกฤษพระองค์แรกที่ได้เสด็จดำเนินบนกำแพงเมืองจีนระหว่างพระราชกรณียกิจเยือนจีนในปี 1986 และได้ทรงพบกับประธานาธิบดี เติ้ง เสี่ยวผิง ด้วย\n\nพระราชกรณียกิจเกิดขึ้นในช่วงที่จีนเพิ่งจะเปิดประเทศสู่ชาวโลก และประธานาธิบดีเติ้ง เสี่ยวผิง ต้องการให้ชาวจีนสัมผัสวิถีชีวิตแบบชาวตะวันตกผ่านแผนการเยือนครั้งนี้ ขณะที่ฝ่ายสมเด็จพระราชินีนาถเอลิซาเบธที่ 2 เอง แผนการเยือนก็เกิดขึ้นหลังอังกฤษและจีนเพิ่งจะตกลงที่จะคืนฮ่องกง\n\nต่อมาในทศวรรษ 1990 พระองค์เดินทางไปเยือนรัสเซีย ด้วยเป้าหมายเยียวยาความเป็นปฏิปักษ์ในช่วงสงครามเย็นระหว่างอังกฤษและรัสเซียที่มีมานานเกือบ 50 ปีโดยมีประธานาธิบดีบอริส เยลซินถวายการต้อนรับ\n\nหลังพระราชกรณียกิจเยือนรัสเซีย พระองค์ตรัสผ่านการถ่ายทอดสดทางวิทยุว่า โลกเปลี่ยนไปอย่างรวดเร็ว เพราะก่อนหน้านี้พระองค์ไม่เคยคาดคิดว่าในช่วงชีวิตนี้จะได้มาเยือนรัสเซีย\n\nในภาพรวมพระองค์เสด็จเยือนมาแล้วมากกว่า 120 ประเทศทั่วโลก พบปะกับผู้คนมาแล้วนับไม่ถ้วน การอุทิศตนเช่นนี้ได้รับเสียงชื่นชมจากทั่วโลก และตัวพระองค์เองยังได้รับการยกย่องว่าทรงเป็นเลิศในการใช้ซอฟเพาเวอร์\n\nการสวรรคตของสมเด็จพระราชินีนาถเอลิซาเบธที่ 2 จึงไม่ใช่แค่ความสูญเสียต่อราชวงศ์อังกฤษ หากโลกยังสูญเสียหนึ่งในบุคคลสำคัญที่สุดซึ่งเป็นกษัตริย์ผู้ครองราชย์ยาวนานที่สุดและผู้เป็นภาพแทนของประวัติศาสตร์ในยุคสมัยหนึ่งของสหราชอาณาจักรอันน่าจดจำ\n\nอัปเดตข่าวล่าสุดก่อนใคร Add friend ได้ที่ @PPTVOnline",
    "สรุปผลทั้ง 8 คู่ วอลเลย์ชาย ชิงแชมป์โลก รอบ 16 ทีมสุดท้าย": "ฝรั่งเศส เฉือน ญี่ปุ่น, สองเจ้าภาพ ลิ่ว, ยูเครน เข้ารอบ 8 ทีมครั้งแรก สรุปผลชิงแชมป์โลก 2022 ทุกคู่ และโปแกรมนัดต่อไป ติดตามได้ที่นี่\n\nการแข่งขันวอลเลย์บอลชาย ชิงแชมป์โลก 2022 วันที่ 3-6 กันยายน 2565 เป็นเกมในรอบ 16 ทีมสุดท้าย มีผลการแข่งขันดังนี้\n\nที่สนามอารีนา สโตซิซ กรุงลูบลิยานา ประเทศสโลวีเนีย มีแข่งขันทั้งหมด 4 คู่ คู่แรก สโลวีเนีย เจ้าภาพ ลงสนามพบกับ เยอรมนี โดยทั้งคู่เคยเจอกันมาแล้วในรอบแรก และเป็นเจ้าภาพ ที่ชนะไปได้ 3-0 เซต และเกมนี้ ทีมเจ้าภาพ ยังทำผลงานได้อย่างยอดเยี่ยม ย้ำชัยชนะไปได้อีกครั้ง 3-1 เซต 25-18, 25-19, 21-25, 25-22\n\nสโลวีเนีย ลงแข่งขันในศึกชิงแชมป์โลก เป็นครั้งที่ 2 และผ่านเข้ารอบก่อนรองชนะเลิศได้สำเร็จเป็นครั้งแรก โดยก่อนหน้านี้ผลงานของพวกเขาเมื่อปี 2018 หรือเมื่อ 4 ปีก่อน สโลวีเนีย จบการแข่งขันในอันดับที่ 12\n\nคู่ต่อมา อิตาลี อดีตแชมป์ 3 สมัย ลงสนามพบกับ คิวบา และนัดนี้ อิตาลี ไม่พลาดเอาชนะไปได้อย่างสนุก 3-1 เซต 25-21, 21-25, 26-24, 25-18 ผ่านเข้ารอบก่อนรองชนะเลิศ ได้เช่นกัน\n\nถัดมา เนเธอร์แลนด์ อดีตรองแชมป์ปี 1994 ลงสนามพบกับ ยูเครน ที่เข้ามาแข่งขันแทนที่ของ รัสเซีย ที่โดนแบน และเกมนี้ พลิกล็อก ยูเครน โชว์ฟอร์มได้อย่างยอดเยี่ยมเอาชนะไปได้ 3-0 เซต 25-16, 25-19, 25-18 ผ่านเข้ารอบก่อนรองชนะเลิศ เป็นครั้งแรกของทีม\n\nและคู่สุดท้ายของสนามนี้ ฝรั่งเศส แชมป์โอลิมปิกเกมส์ และแชมป์เนชันส์ ลีก (VNL) ทีมล่าสุด ลงสนามพบกับ ญี่ปุ่น รองแชมป์เอเชีย โดยเกมนี้ทั้งคู่สู้กันได้อย่างสุดมัน ก่อนที่สุดท้าย ฝรั่งเศส จะเอาชนะไปได้ 3-2 เซต 25-17, 21-25, 26-24, 22-25, 18-16\n\nที่สนามกลิวิซ อารีนา เมืองกลิวิซ ประเทศโปแลนด์ มีแข่งขัน 4 คู่เช่นกัน คู่แรก สหรัฐอเมริกา อดีตแชมป์ 1 สมัย ลงสนามพบกับ ตุรกี เกมนี้ทั้งคู่สู้กันได้อย่างสนุกก่อนที่ อเมริกา จะเฉือนเอาชนะไปได้ 3-2 เซต 25-21, 25-17, 22-25, 19-25, 15-12 ผ่านเข้ารอบต่อไป\n\nด้าน โปแลนด์ เจ้าภาพ และแชมป์เก่า 2 สมัยซ้อน ลงสนามพบกับ ตูนีเซีย โดยเกมนี้ เจ้าภาพ ผลงานยังยอดเยี่ยมเอาชนะไปได้ 3-0 เซต 25-20, 25-15, 25-20 ผ่านเข้ารอบก่อนรองชนะเลิศ\n\nถัดมา อาร์เจนตินา เจ้าของเหรียญทองแดง โอลิมปิกเกมส์ 2020 ลงสนามเจอกับ เซอร์เบีย โดยหนุ่มจากละติน อเมริกา เอาชนะไปได้อย่างสนุก 3-0 เซต 25-23, 25-21, 25-23\n\nและคู่สุดท้าย บราซิล อดีตแชมป์ 3 สมัย และรองแชมป์ใน 2 ครั้งหลังสุดลงสนามพบกับ อิหร่าน แชมป์เอเชีย และเป็น บราซิล ที่เอาชนะไปได้ 3-0 เซต 25-17, 25-22, 25-23\n\nสรุปผลทุกคู่\n\nรอบ 16 ทีมสุดท้าย\n\nสโลวีเนีย ชนะ เยอรมนี 3-1 เซต 25-18, 25-19, 21-25, 25-22\n\nอิตาลี ชนะ คิวบา 3-1 เซต 25-21, 21-25, 26-24, 25-18\n\nยูเครน ชนะ เนเธอร์แลนด์ 3-0 เซต 25-16, 25-19, 25-18\n\nฝรั่งเศส ชนะ ญี่ปุ่น 3-2 เซต 25-17, 21-25, 26-24, 22-25, 18-16\n\nสหรัฐอเมริกา ชนะ ตุรกี 3-2 เซต 25-21, 25-17, 22-25, 19-25, 15-12\n\nโปแลนด์ ชนะ ตูนีเซีย 3-0 เซต 25-20, 25-15, 25-20\n\nอาร์เจนตินา ชนะ เซอร์เบีย 3-0 เซต 25-23, 25-21, 25-23\n\nบราซิล ชนะ อิหร่าน 3-0 เซต 25-17, 25-22, 25-23\n\nโปรแกรมนัดต่อไป\n\nกรุงลูบลิยานา ประเทศสโลวีเนีย\n\nวันที่ 7 กันยายน 2565\n\nรอบก่อนรองชนะเลิศ\n\n22.30 น. อิตาลี พบ ฝรั่งเศส\n\nวันที่ 8 กันยายน 2565 (คืนวันที่ 7 กันยายน)\n\n02.00 น. สโลวีเนีย พบ ยูเครน\n\nเมืองกลิวิซ ประเทศโปแลนด์\n\nวันที่ 8 กันยายน 2565\n\nรอบก่อนรองชนะเลิศ\n\n22.30 น. อาร์เจนตินา พบ บราซิล\n\nวันที่ 9 กันยายน 2565 (คืนวันที่ 8 กันยายน)\n\n02.00 น. โปแลนด์ พบ สหรัฐอเมริกา",
    "อิตาลี พลิกแซง โปแลนด์ 3-1 คว้าแชมป์โลก สมัย 4": "อิตาลี ผลงานยอดเยี่ยมแซงชนะ โปแลนด์ เจ้าภาพ คว้าแชมป์โลกสมัยที่ 4\n\nการแข่งขันวอลเลย์บอลชาย ชิงแชมป์โลก 2022 วันที่ 12 กันยายน 2565 ที่สนามสโปเด็ก คาโตไวซ์ เมืองคาโตไวซ์ ประเทศโปแลนด์ รอบชิงชนะเลิศ ระหว่าง โปแลนด์ เจ้าภาพ และแชมป์เก่า 2 สมัยซ้อน ลงสนามพบกับ อิตาลี อดีตแชมป์ 3 สมัย\n\nโปแลนด์ ของ นิโคลา เกอร์บิช กุนซือชาวเซอร์เบีย ส่งผู้เล่นนำมาโดย บาร์ตอสซ์ คูเร็ก บีหลังกัปตันทีม, คามิล เซเมเนียค หัวเสาตัวเก่ง ด้าน เฟอร์ดินานโด เด จอร์จี โค้ชของอิตาลี ส่ง ดานิเอเล ลาเวีย หัวเสา และ ซิโมเน จานเนลลี มือเซตกัปตันทีมลงสนาม\n\nเซตแรก โปแลนด์ ทำผลงานได้ดีกว่าเป็นฝ่ายเก็บชัยชนะไปได้ก่อน 25-22 นำ 1-0 เซต ทว่าหลังจากนั้น อิตาลี กลับมาเป็นฝ่ายเล่นได้อย่างยอดเยี่ยม พลิกกลับมาเป็นฝ่ายคว้าชัยชนะไปได้ใน 3 เซตหลัง ที่คะแนน 25-21, 25-18, 25-20 รวม อิตาลี ชนะ 3-1 เซต\n\nสรุปผล อิตาลี ชนะ โปแลนด์ 3-1 เซต 22-25, 25-21, 25-18, 25-20 ดานิเอเล ลาเวีย ของ อิตาลี ทำแต้มสูงสุดที่ 19 คะแนน รองลงมาเป็น อเลสซานโดร มิเคเลตโต ของ อิตาลี เช่นกัน ทำไปได้ 14 คะแนน และ อเล็กซานเดอร์ สวิฟกา ของ โปแลนด์ ทำไป 12 คะแนน\n\nอิตาลี คว้าแชมป์ไปครองเป็นสมัยที่ 4 หลังจากที่เคยทำได้ก่อนหน้านี้ 3 สมัย ในปี 1990, 1994, 1998 ส่วน โปแลนด์ แชมป์เก่า 2 สมัยซ้อน ชวดป้องกันแชมป์สมัยที่ 3 ได้เพียงรองแชมป์\n\nส่วนเกมในรอบชิงอันดับที่ 3 บราซิล ยังคว้าเหรียญรางวัลไปได้ด้วยการเอาชนะ สโลวีเนีย 3-1 เซต 25-18, 25-18, 22-25, 25-18\n\nสรุปอันดับ\n\n1. อิตาลี\n\n2. โปแลนด์\n\n3. บราซิล\n\n4. สโลวีเนีย\n\n5. ฝรั่งเศส\n\n6. สหรัฐอเมริกา\n\n7. ยูเครน\n\n8. อาร์เจนตินา\n\n9. เซอร์เบีย\n\n10. เนเธอร์แลนด์\n\n11. ตุรกี\n\n12. ญี่ปุ่น\n\n13. อิหร่าน\n\n14. คิวบา\n\n15. เยอรมนี\n\n16. ตูนีเซีย\n\n17. แคนาดา\n\n18. เม็กซิโก\n\n19. อียิปต์\n\n20. บัลแกเรีย\n\n21. กาตาร์\n\n22. เปอร์โต ริโก\n\n23. แคเมอรูน\n\n24. จีน\n\nรางวัลบุคคล\n\nหัวเสายอดเยี่ยม 1 : โยอันดี เลอัล (บราซิล)\n\nหัวเสายอดเยี่ยม 2 : คามิล เซเมเนียค (โปแลนด์)\n\nบอลเร็วยอดเยี่ยม 1 : มาเตอุสซ์ เบียเนียค (โปแลนด์)\n\nบอลเร็วยอดเยี่ยม 2 : จานลูกา กาลาสซี (อิตาลี)\n\nเซตยอดเยี่ยม : ซิโมเน จานเนลลี (อิตาลี)\n\nบีหลังยอดเยี่ยม : บาร์ตอสซ์ คูเร็ก (โปแลนด์)\n\nตัวรับอิสระยอดเยี่ยม : ฟาบิโอ บาลาโซ (อิตาลี)\n\nนักกีฬายอดเยี่ยม (MVP) : จานลูกา กาลาสซี (อิตาลี)",
    "Brad Pitt โผล่เซอร์ไพรส์ Ana de Armas และเธอได้รับการปรบมือ 14 นาที จากหนัง Blonde": "สำหรับหนังชีวประวัติ Marilyn Monroe เรื่อง Blonde ของผู้กำกับ Andrew Dominik มีเรื่องราวที่เป็นสุดยอดโมเม้นต์แห่งความทรงจำในเทศกาลหนังเวนิส Venice Film Festival 2022 อยู่มากมาย ทั้งจากการที่ดารานำผู้รับบท Marilyn Monroe อย่าง Ana de Armas ร้องไห้หลังจากเธอได้รับการยืนปรบมือชื่นชมกว่า 14 นาที จากการรับบทบาทนี้ของเธอ และการเซอร์ไพรส์ของผู้อำนวยการสร้างอย่าง Brad Pitt ที่ไม่ได้มีรายชื่อในงาน แต่เขาโผล่ไปเซอร์ไพรส์ในงานนี้ด้วย\n\nก่อนหน้านี้ Ana de Armas ถูกวิพากษ์วิจารณ์ในเรื่องความไม่เหมาะสมที่เธอมารับบทเป็นสุดยอดไอค่อนของอเมริกันชนอย่าง Marilyn Monroe เพราะด้วยสำเนียงคิวบาของเธอ บวกกับหน้าตาที่ไม่ค่อยใกล้เคียง Marilyn Monroe สักเท่าไหร่ เธอกล่าวว่า\n\n\n\n“ ฉันต้องใช้เวลา 9 เดือนในการฝึกภาษา ฝึกฝน และเข้ากระบวนการเซสชัน ADR [เพื่อให้ได้สำเนียงที่ถูกต้อง] เป็นความทรมานครั้งใหญ่ เหนื่อยมาก สมองของฉันเบลอไปหมด ”\n\nชมคลิป\n\nแต่เธอก็ผ่านมันมาได้ ซึ่งเธอได้รับการสนับสนุนจาก Marc Rosen ประธานฝ่ายความบันเทิงของ Authentic Brands Group (ABG) ซึ่งเป็นเจ้าของลิขสิทธิ์ทุกๆอย่างของ Marilyn Monroe และมีสิทธิ์ตัดสินใจในการคัดเลือกนักแสดงในเรื่องนี้ เขากล่าวว่า\n\n\n\n“ ดูเหมือนว่า Ana จะเป็นตัวเลือกที่ยอดเยี่ยมในการคัดเลือกนักแสดง เมื่อเธอเป็นเจ้าของภาพลักษณ์แห่งความเย้ายวน ความเป็นมนุษย์ และความเปราะบางของ Marilyn เราแทบรอไม่ไหวที่จะได้เห็นหนังเรื่องนี้ตอนมันเสร็จสิ้น ”\n\nการฉายในเวนิส ได้รับเสียงชื่นชมอย่างท่วมท้นจนคนในงานลุกปรบมือให้เกียรติหนังกว่า 14 นาที แม้แต่ Adrien Brody ผู้รับบทสามีของ Marilyn Monroe ยังร้องไห้ท่ามกลางเสียงปรบมือไปกับ Ana de Armas ด้วย\n\nไฮไลท์ในงานอีกอย่างที่จะไม่กล่าวถึงไม่ได้คือ การปรากฏตัวของ Brad Pitt ที่ร่วมอำนวยการสร้างในหนังเรื่องนี้ด้วย เขาไม่ได้มีรายชื่อในงานแต่อย่างใด แต่เขาเข้ามาในงานท่ามกลางเสียงฮือฮา ซึ่งจากการที่ไม่ได้เตรียมตัวอะไรใดๆทั้งนั้น Brad Pitt มาในชุดสูทที่ไม่พอดีตัว กับรองเท้า Adidas ขาว-ดำ ที่ไม่เข้ากับสูทเท่าไหร่ แต่เขาก็มาร่วมแสดงความยินดีกับนักแสดงและทีมงานในหนัง Blonde เรื่องนี้อย่างเซอร์ไพรส์คนทั้งงาน\n\nสำหรับ Blonde นั้นจะสตรีมใน Netflix ในวันที่ 28 กันยายน 2022 ที่จะถึงนี้\n\nตัวอย่างหนัง",
    "ยูเครน เก็บหลักฐานเตรียมเอาผิดรัสเซียฐานฆ่าล้างเผ่า": "วานนี้ (14 ก.ย.) โวโลดิมีร์ เซเลนสกี ประธานาธิบดีของยูเครน ได้เดินทางไปยังเมืองอีซุมของแคว้นคาร์คีฟ ที่กองทัพยูเครนสามารถยึดคืนพื้นที่มาได้ หลังจากเปิดปฏิบัติการโต้กลับแบบสายฟ้าแลบเมื่อสุดสัปดาห์ที่ผ่านมา\n\nเมืองอีซุมแห่งนี้เป็นเมืองที่อยู่ทางตอนใต้ของแคว้นคาร์คีฟ ห่างจากเมืองคาร์คีฟออกมาประมาณ 120 กิโลเมตร ที่นี่มีความสำคัญคือเป็นเมืองยุทธศาสตร์ด้านการขนส่งทางรางของแคว้นคาร์คีฟ อีกทั้งยังเป็นประตูไปสู่ภูมิภาคดอนบาสด้วย\n\n\"ยูเครน\" เผย ยึดคืนพื้นที่จากรัสเซียเพิ่ม 8,000 ตารางกิโลเมตร\n\nรัสเซียไหวหรือไม่? เมื่อเจอปฏิบัติการโต้กลับฟ้าแลบของยูเครน\n\nการเดินทางไปเมืองอีซุมของผู้นำยูเครนในครั้งนี้ เป็นการไปเยือนแบบไม่มีการแจ้งล่วงหน้า โดยมีเป้าหมายเพื่อไปให้กำลังใจกับทหารและประชาชนชาวยูเครน ตลอดจนสำรวจและประเมินความเสียหายที่เกิดขึ้นจากการครอบครองพื้นที่ของฝ่ายรัสเซีย\n\nหลังจากที่ผู้นำยูเครนเดินทางไปถึงและเห็นสภาพของเมืองอีซุม ก็ได้พูดว่าสิ่งที่เห็นน่าตกใจเป็นอย่างมากและมีสภาพคล้ายกับสิ่งที่เกิดขึ้นในเมืองบูชา ซึ่งเป็นเมืองแรกที่ยูเครนปลดปล่อยหลังการรุกรานในเฟสแรก และพบว่ามีการสังหารหมู่ชาวยูเครนอย่างโหดเหี้ยม\n\nจากนั้นผู้นำยูเครนได้เดินทางไปยังเขตบาลาเคลียในเมืองอีซุม เพื่อเยี่ยมและมอบเหรียญกล้าหาญให้กับทหารและนักรบที่ประจำการอยู่ในเขตบาลาเคลีย ทั้งนี้ยังได้กล่าวขอบคุณบรรดาทหารและนักรบที่ช่วยปกป้องแผ่นดินยูเครนเอาไว้ด้วย\n\nหลังการเยือนเมืองอีซุมเสร็จสิ้น สำนักประธานาธิบดียูเครนได้เผยแพร่ภาพความเสียหายที่เกิดขึ้นที่นั่น โดยภาพวิดีโอดังกล่าวเผยให้เห็นสภาพเมืองที่ไม่ต่างจากเมืองร้าง อาคารบ้านเรือนของประชาชนที่พังถล่ม มีร่องรอยของกระสุนปืนใหญ่และจรวด หรือมีรอยดำจากเพลิงไหม้ ที่เกิดจากกการโจมตีด้วยขีปนาวุธอีกด้วย ขณะเดียวกัน สำนักข่าวต่างประเทศที่ลงไปทำข่าวในพื้นที่ก็ได้เผยแพร่วิดีโอ ที่แสดงให้เห็นภาพรถถังของรัสเซียที่พ่นตัวอักษร “ซี” (Z) ถูกทิ้งตามพื้นที่ต่าง ๆ ในเมืองดูคล้ายสุสานรถถัง\n\nในขณะที่ตึกหรืออาคารต่าง ๆ ที่ทหารรัสเซียเคยใช้เป็นฐานที่มั่น ก็มีลังเก็บอาวุธต่าง ๆ ถูกทิ้งไว้ รวมถึงมีร่องรอยการพ่นสีเป็นรูปตัวซี (Z) บนผนัง บางจุดมีการพ่นตัวข้อความ เช่น (สามหกอาร์ยูเอส) 36RUS ซึ่งอาจเป็นตัวเลขของกองพันทหารรัสเซีย\n\nนอกจากนี้ ทางการยูเครนยังได้พบหัวจรวดของเครื่องยิงจรวดหลายลำกล้องรุ่น BM21-Grad (บีเอ็มสองหนึ่ง-กราด) ซึ่งบรรจุอยู่ในลังไม้หลายสิบลัง ในพื้นที่ป่าของเมืองอีซุม\n\nด้านชาวเมืองอีซุมให้สัมภาษณ์กับผู้สื่อข่าวว่า พวกเขาทั้งดีใจและเศร้าใจในเวลาเดียวกัน ที่ดีใจเพราะทหารยูเครนสามารถยึดดินแดนคืนมาได้และผู้นำยูเครนได้ลงพื้นที่ไปเยือนด้วยตนเอง ส่วนที่เศร้าใจคือ ความเสียหายของเมืองจากการรุกรานรานของรัสเซีย\n\nหลังเสร็จสิ้นการเยือน ผู้นำยูเครนได้เดินทางกลับมายังกรุงเคียฟและรายงานสถานการณ์ประจำวัน โดยระบุว่า รัสเซียได้ทำลายอาคารบ้านเรือนต่างๆ โรงเรียน รวมถึงโบสถ์ในแคว้นอีซุม และตอนนี้ทางการของยูเครนได้รวบรวมหลักฐานเพื่อเตรียมเอาผิดรัสเซียในข้อหาฆ่าล้างเผ่าพันธุ์ชาวยูเครน\n\nในวันที่ยูเครนผลักรัสเซียออกไป รัสเซียตอบโต้อย่างไรในวันที่กองกำลังภาคพื้นดินและหน่วยรถถังซึ่งเป็นกำลังหลักอ่อนแรงลง\n\nสิ่งที่รัสเซียทำคือการยิงขีปนาวุธจากระยะไกล ที่น่าสนใจคือมีเป้าหมายเป็นโครงสร้างพื้นฐานไม่ว่าจะเป็นระบบไฟฟ้า ระบบประปา ล่าสุดคือการทำลายเขื่อน\n\nทางการยูเครนรายงานว่า รัสเซียได้ยิงขีปนาวุธร่อนถึง 8 ลูกเพื่อโจมตีเขื่อนเก็บน้ำที่มีชื่อว่า คาราชูนอฟ ซึ่งตั้งอยู่ในเขตครีวี ริก ของแคว้นดนีโปรเปรตรอฟสก์ ทางตอนกลางของยูเครน ส่งผลให้ระบบไฮดรอริกของประตูเขื่อนได้รับความเสียหาย\n\nหลังจากนั้นระดับน้ำในแม่น้ำก็เพิ่มสูงขึ้น และไหลทะลักเข้าท่วมในหลายพื้นที่ของเขต ครีวี ริก จนเจ้าหน้าที่กู้ภัยต้องเร่งเข้าช่วยเหลือประชาชนในเวลากลางดึกและต้องเร่งหาทางซ่อมแซมประตูควบคุมน้ำของเขื่อน\n\nหลังจากนั้นระดับน้ำในแม่น้ำก็เพิ่มสูงขึ้น และไหลทะลักเข้าท่วมในหลายพื้นที่ของเขต ครีวี ริก จนเจ้าหน้าที่กู้ภัยต้องเร่งเข้าช่วยเหลือประชาชนในเวลากลางดึกและต้องเร่งหาทางซ่อมแซมประตูควบคุมน้ำของเขื่อน\n\nจนถึงตอนนี้ทางการยูเครนรายงานว่าน้ำยังคงท่วมอยู่ โดยระดับน้ำยังไม่สูงมาก แต่ ประชาชนต้องสัญจรด้วยเรือยาง เพราะไม่สามารถเดินได้ การโต้กลับเพื่อยึดพื้นที่คืนของยูเครนในครั้งนี้ หลายฝ่ายบอกว่าเป็นสิ่งที่อยู่เหนือความหมายและทำได้ดีกว่าที่ผู้เชี่ยวชาญด้านการทหารและสงครามคาดไว้\n\nอย่างไรก็ดี ชาติพันธมิตรของยูเครนไม่ว่าจะเป็นสหรัฐฯ หรือสหราชอาณาจักร ระบุตรงกันว่า ยูเครนยังประมาทฝั่งรัสเซียไม่ได้ เพราะกองทัพรัสเซียก็ยังคงเป็นกองทัพที่มีประสิทธิภาพเป็นอันดับต้น ๆ ของโลก\n\nล่าสุดวันนี้ ( 15 ก.ย.) เยอรมนีซึ่งเป็นพันธมิตรรายใหญ่ของยูเครนจากยุโรป ก็ได้ออกมาให้ความเห็นไปในทิศทางเดียวกับสหรัฐฯ ว่ายังเร็วเกินไปที่จะสรุปว่ายูเครนชนะ\n\nโดยเมื่อวานนี้ คริสติน แลมเบรคท์ รัฐมนตรีว่าการกระทรวงกลาโหมเยอรมนีได้ให้สัมภาษณ์เรื่องการโต้กลับของยูเครนที่แคว้นคาร์คีฟว่า ตอนนี้ยังคงเร็วเกินไปที่จะบอกว่าการโต้กลับของยูเครนจะนำมาสู่จุดเปลี่ยนทางการทหาร\n\nแต่ก็ยากที่จะปฏิเสธว่ายูเครนสามารถวางแผนและโต้กลับรัสเซียได้เป็นอย่างดี จนทำให้กองกำลังของรัสเซียเกิดความไม่มั่นคง และไม่มีใครคาดคิดว่ายูเครนจะสามารถต้านทานรัสเซียมาได้นานถึง 7 เดือนแล้ว\n\nนอกจากรัฐมนตรีกระทรวงกลาโหมแล้ว โอลาฟ ชอลซ์ นายกรัฐมนตรีเยอรมนี ก็ได้ให้สัมภาษณ์ประเด็นยูเครนกับสื่อเช่นกัน\n\nเขากล่าวว่าแม้ว่าทหารรัสเซียจะพ่ายแพ้จนต้องถอยร่นออกจากแคว้นคาร์คีฟ แต่ผู้นำรัสเซียดูเหมือนจะยังไม่ตระหนักว่า การตัดสินใจบุกยูเครนครั้งนี้เป็นการตัดสินใจที่ผิดพลาด นายกรัฐมนตรีเยอรมนีมองว่า วิธีที่จะทำให้สันติภาพเกิดขึ้นได้ในยูเครนคือ การทำให้รัสเซียแพ้และถอนทหารออกไปจากพื้นที่นั้น ๆ และอาวุธของเยอรมนีก็มีบทบาทสำคัญในการสู้กับรัสเซีย ดังนั้นเยอรมนีจะยังคงส่งความช่วยเหลือด้านอาวุธให้ยูเครนต่อไป\n\nจากความเห็นของนักวิชาการและผู้นำชาติพันธมิตรตะวันตกอาจตีความได้ว่าสงครามยูเครนยังไม่ถึงจุดเปลี่ยนที่จะนำไปสู่การลงนามสันติภาพ\n\nดังนั้นอาวุธยังคงเป็นสิ่งที่จำเป็นสำหรับยูเครนในการทำสงคราม ซึ่งผู้นำเยอรมนีและสหรัฐฯ ได้ตอบรับและยืนยันชัดเจนแล้วว่าจะให้ความช่วยเหลือด้านอาวุธแก่ยูเครนต่อ\n\nสำหรับสหรัฐฯ นอกจากสัญญาว่าจะช่วยเหลือด้านอาวุธแก่ยูเครนต่อแล้ว ล่าสุดกระทรวงการต่างประเทศสหรัฐฯ ส่งสัญญาณออกมาว่าจะพิจารณาสถานะรัฐที่สนับสนุนการก่อการร้ายของรัสเซีย ที่ยูเครนเคยร้องขอไปตั้งแต่เดือนเมษายนที่ผ่านมา\n\nปัจจุบันมี 4 ประเทศที่อยู่ในสถานะรัฐที่สนับสนุนการก่อการร้าย ประกอบไปด้วย เกาหลีเหนือ คิวบา อิหร่าน และซีเรีย\n\nโดยถูกขึ้นสถานะเป็นรัฐที่สนับสนุนการก่อการร้าย จะมีผลทางกฎหมายทำให้สหรัฐฯ ไม่สามารถให้ความช่วยเหลือ เจรจาค้าขายอาวุธ รวมถึงจำกัดเรื่องการเงินและอื่น ๆ กับประเทศที่อยู่ในรายชื่อได้\n\nที่ผ่านมาทุกภาคส่วนของสหรัฐฯ พยายามผลักดันและกดดันให้รัฐบาลประกาศให้รัสเซียเป็นรัฐที่สนับสนุนการก่อร้ายด้วยเหตุผลว่า นโยบายคว่ำบาตรที่ใช้อยู่ไม่เพียงพอ\n\nอย่างไรก็ดี รัฐบาลและกระทรวงการต่างประเทศสหรัฐฯ ไม่เห็นด้วยกับข้อเสนอดังกล่าว เพราะการประกาศให้รัสเซียเป็นรัฐที่สนับสนุนการก่อการร้าย จะส่งผลกระทบต่อการให้ความช่วยเหลือยูเครน\n\nนอกจากนี้ ยังอาจจะส่งผลกระทบต่อความร่วมมือการส่งออกธัญพืชในทะเลดำ และที่สำคัญคือ ปิดทางการใช้การทูตเพื่อยุติสงคราม เพราะถ้าเป็นรัฐก่อการร้ายแล้วก็ยากที่ผู้นำรัสเซียจะขึ้นโต๊ะเจรจาและลงนามสันติภาพกับผู้นำยูเครนในอนาคต\n\nแต่ไม่ได้หมายความว่าสหรัฐฯ นิ่งเฉย โฆษกกระทรวงต่างประเทศระบุว่า ยังมีมาตรการอื่นๆ ที่ใกล้เคียงกับการประกาศให้รัสเซียเป็นรัฐก่อการร้ายที่สหรัฐฯ ที่อาจนำมาใช้แทนกันได้\n\nอัปเดตข่าวล่าสุดก่อนใคร Add friend ได้ที่ @PPTVOnline",
    "ผู้นำ-ราชวงศ์ทั่วโลกรวมใจชาวอังกฤษ ร่วมถวายอำลา “ควีนเอลิซาเบธ”": "การเปิดให้ประชาชนเข้าถวายความเคารพพระบรมศพสมเด็จพระราชินีนาถเอลิซาเบธที่ 2 ณ อาคารเวสต์มินสเตอร์ฮอลล์ ภายในพระราชวังเวสต์มินสเตอร์ ของกรุงลอนดอน สิ้นสุดลงในเวลา 6.30 น. (12.30 น.เวลาไทย) ของวันจันทร์ (19) หลังจากประชาชนนับแสนๆ อดทนเข้าคิวรอถวายความอาลัยนานหลายชั่วโมง ตลอดระยะเวลา 4 วันก่อนหน้านั้นพสกนิกรทั้งหลายต่างต้องการแสดงความขอบคุณต่อควีนเอลิซาเบธที่ทรงครองราชบัลลังก์อังกฤษยาวนานถึง 7 ทศวรรษเช่นเดียวกับผู้คนมากมายทั่วโลก ซึ่งรวมถึงประธานาธิบดีโจ ไบเดนของอเมริกาที่กล่าวว่า “พวกคุณและเราทุกคนต่างโชคดีที่มีสมเด็จพระราชินีนาถตลอด 70 ปีที่ผ่านมา”ก่อนเวลา 11.00 น. เล็กน้อย หีบพระบรมศพที่ทำจากไม้โอ๊ค คลุมด้วยธงรอยัลสแตนดาร์ดโดยมีมงกุฎอิมพีเรียลสเตทวางอยู่ด้านบน ได้รับการเคลื่อนย้ายด้วยรถปืนใหญ่เกียรติยศโดยมีบรรดาทหารเรือเป็นผู้ลากจูง มุ่งหน้าไปยังมหาวิหารเวสต์มินสเตอร์ซึ่งเป็นสถานที่ประกอบพระราชพิธีพระบรมศพอย่างเป็นทางการทั้งนี้ครั้งหลังสุดที่อังกฤษมีการจัดพิธีศพแบบรัฐพิธี คือ พิธีศพของวินสตัน เชอร์ชิล นายกรัฐมนตรีคนแรกในรัชสมัยของควีนเอลิซาเบธที่ 2 เมื่อปี 1965พระเจ้าชาร์ลส์ที่ 3 พระราชโอรสองค์โตของควีนเอลิซาเบธและกษัตริย์พระองค์ใหม่ของอังกฤษ เสด็จพระราชดำเนินตามรถปืนใหญ่อัญเชิญพระบรมศพ โดยที่มีพระบรมวงศ์อื่นๆ ร่วมโดยเสร็จ ท่ามกลางเสียงระฆังจากหอระฆังเทเนอร์ในมหาวิหารเวสต์มินสเตอร์ที่จะลั่นระฆังทุก 1 นาที รวม 96 ครั้ง ขณะที่ผู้คนนับแสนๆ เฝ้ารอรับขบวนพระบรมศพเต็มสองข้างทาง และคาดว่า ผู้คนอีกนับล้านเฝ้ารอชมการถ่ายทอดพระราชพิธีอยู่ที่บ้าน โดยที่ทางการอังกฤษประกาศให้วันจันทร์เป็นวันหยุดราชการ และครั้งนี้ถือเป็นครั้งแรกที่อังกฤษถ่ายทอดสดพระราชพิธีศพในบรรดาผู้เข้าร่วมพระราชพิธีศพ ณ มหาวิหารเวสต์มินสเตอร์ประมาณ 2,000 คนนั้น ประกอบด้วยผู้นำจากทั่วโลกราว 500 คน ซึ่งก็รวมถึงไบเดน สมเด็จพระจักรพรรดินารูฮิโตะแห่งญี่ปุ่น รองประธานาธิบดีหวัง ฉีซานของจีน และประธานาธิบดีซีริล รามาโฟซาแห่งแอฟริกาใต้เจ้าชายจอร์จ พระชนมายุ 9 พรรษา และเจ้าหญิงชาร์ลอตต์ พระชนมายุ 7 พรรษา พระโอรสและพระธิดาองค์โตของเจ้าชายวิลเลียม รัชทายาทพระองค์ใหม่ของราชวงศ์อังกฤษ เสด็จร่วมพระราชพิธีพระบรมศพพระปัยยิกา (ย่าทวด) เช่นเดียวกันนอกจากบุคคลสำคัญและผู้ทรงเกียรติทั้งหลายแล้ว ผู้เข้าร่วมพระราชพิธีพระบรมศพยังรวมถึงนายทหารระดับสูงและผู้รับเหรียญกล้าหาญ ตัวแทนจากมูลนิธิในพระบรมราชินูปถัมภ์ของพระราชินีนาถเอลิซาเบธ และผู้ที่มีส่วนสนับสนุนพิเศษในการรับมือกับโรคระบาดโควิด-19เดวิด ฮอยล์ อธิการแห่งเวสต์มินสเตอร์ ซึ่งเป็นผู้นำประกอบพิธีทางศาสนา ได้กล่าวสดุดีพระเกียรติคุณและพระราชกรณียกิจตลอดช่วงเวลากว่า 70 ปี ของการครองราชย์ของสมเด็จพระราชินีเอลิซาเบธที่ 2ทั้งนี้ มหาวิหารเวสต์มินสเตอร์แห่งนี้ เคยเป็นสถานที่จัดพระราชพิธีบรมราชาภิเษกและพิธีอภิเษกสมรสของสมเด็จพระราชินีนาถเอลิซาเบธพระราชพิธีพระบรมศพจบลงด้วยการเป่าแตรนอน “The Last Post” ตามมาด้วยการยืนสงบนิ่งถวายความอาลัยนาน 2 นาทีทั้งภายในมหาวิหารและทั่วทั้งอังกฤษหลังจากนั้น หีบพระศพได้รับการเคลื่อนย้ายโดยขบวนรถม้าพระที่นั่งผ่านกลางกรุงลอนดอนและพระราชวังบัคกิ้งแฮม โดยมีพระบรมวงศ์ทรงพระดำเนินตามหีบพระบรมศพ เพื่อไปยังประตูชัยเวลลิงตันที่ไฮปาร์คคอร์เนอร์ต่อจากนั้นรถบรรทุกพระบรมศพมุ่งหน้าไปยังโบสถ์น้อยเซนต์จอร์จในพระราชวังวินด์เซอร์ ซึ่งตั้งอยู่นอกเมืองทางตะวันตกของลอนดอนเพื่อประกอบพระราชพิธีประดิษฐานพระบรมศพ และก่อนเพลงสวดสุดท้าย โดยที่เจ้าพนักงานผู้สวมมงกุฎจะนำเครื่องราชกกุธภัณฑ์ ทั้งมงกุฎ ลูกโลกประดับกางเขน และคทา ซึ่งเป็นสัญลักษณ์ของพระราชอำนาจและธรรมาภิบาลของกษัตริย์ ที่วางอยู่บนหีบพระบรมศพมาวางไว้ที่แท่นบูชาหลังจากนั้นหีบพระบรมศพของพระราชินีเอลิซาเบธจะถูกหย่อนลงในที่เก็บพระบรมศพของพระราชวงศ์ใต้พื้นโบสถ์ จากนั้น จัสติน เวลบี อาร์ชบิชอปแห่งแคนเทอร์เบรี จะประกาศพร ตามด้วยการร้องเพลง “God Save the King”สำหรับพิธีฝังพระบรมศพ ซึ่งจัดขึ้นเป็นการส่วนพระองค์เฉพาะพระบรมวงศ์ กำหนดเริ่มต้นในเวลา 19.30 น. โดยคณบดีแห่งวินด์เซอร์เป็นผู้นำประกอบพิธี และพระบรมศพของพระราชินีนาถเอลิซาเบธจะฝังเคียงข้างเจ้าชายฟิลิป พระราชสวามีผู้ล่วงลับ ที่อนุสรณ์สถานพระเจ้าจอร์จที่ 6 ซึ่งยังเป็นที่ประดิษฐานหีบพระบรมศพพระราชบิดา พระราชมารดา และเจ้าหญิงมาการ์เร็ต พระขนิษฐาของพระราชินีนาถเอลิซาเบธด้วยเช่นกันก่อนหน้านี้ เมื่อค่ำวันอาทิตย์ (18) พระเจ้าชาร์ลส์ที่ 3 มีพระราชดำรัสว่า พระองค์และพระราชินีคามิลลา พระมเหสี ทรงซาบซึ้งกับการปลอบประโลมและการสนับสนุนของเหล่าพสกนิกรตลอดช่วง 10 วันที่ผ่านมา“ขณะที่เราทั้งหมดกำลังเตรียมถวายอำลาสมเด็จพระราชินีนาถเอลิซาเบธที่สองเป็นครั้งสุดท้าย ข้าพเจ้าใคร่ขอถือโอกาสนี้ขอบคุณทุกท่าน”ทั้งนี้ พระราชินีนาถเอลิซาเบธ ซึ่งถือเป็นกษัตริย์ที่ครองราชย์ยาวนานที่สุดในอังกฤษ เสด็จสวรรคตเมื่อวันที่ 8 ที่ผ่านมา ณ พระตำหนักฤดูร้อนบาลมอรัลในสก็อตแลนด์พระพลานามัยของพระราชินีนาถเอลิซาเบธทรงเสื่อมถอยลง และตลอดหลายเดือนก่อนหน้านี้ทรงงดพระราชกรณียกิจเกือบทั้งหมด แม้ว่า 2 วันก่อนสวรรคตได้ทรงแต่งตั้งลิซ ทรัสส์ เป็นนายกรัฐมนตรีคนที่ 15 ในรัชสมัยของพระองค์ก็ตามพระราชินีนาถเอลิซาเบธทรงขึ้นครองราชย์ในปี 1952 และทรงเป็นพระมหากษัตริย์หลังยุคจักรวรรดินิยมพระองค์แรกของอังกฤษ ซึ่งเป็นยุคที่อังกฤษพยายามสร้างสถานะใหม่ในโลก นอกจากนั้นพระองค์ยังทรงมีบทบาทสำคัญในเครือจักรภพแห่งประชาชาติที่เพิ่งก่อตั้งขึ้นไม่นานและปัจจุบันประกอบด้วย 56 ประเทศตอนที่ทรงสืบราชบัลลังก์จากพระเจ้าจอร์จที่ 6 พระราชบิดา วินสตัน เชอร์ชิล เป็นนายกรัฐมนตรีคนแรกในรัชสมัยของพระองค์ และโจเซฟ สตาลิน เป็นผู้นำสหภาพโซเวียต ควีนเอลิซาเบธทรงได้พบกับบุคคลสำคัญจากแวดวงการเมืองจนถึงบันเทิงและกีฬา ซึ่งรวมถึงเนลสัน แมนเดลา, พระสันตะปาปาจอห์น ปอลที่ 2, เดอะ บีทเทิลส์, มาริลีน มอนโร, เปเล่ และโรเจอร์ เฟเดอเรอร์พระราชินีนาถเอลิซาเบธทรงได้รับการยกย่องจากทั่วโลกตั้งแต่ปารีส วอชิงตัน มอสโกจนถึงปักกิ่ง และพระราชพิธีพระบรมศพยังเป็นที่สนใจติดตามในบราซิล จอร์แดน คิวบา และอีกหลายประเทศที่พระองค์ทรงมีความเชื่อมโยงโดยตรงน้อยมากแอนโทนี เซลดอน นักประวัติศาสตร์ชาวอังกฤษ ระบุว่า พระราชินีนาถเอลิซาเบธเป็นบุคคลที่เป็นที่รู้จักและจดจำได้มากที่สุดในโลก ถูกฉายพระรูปมากที่สุดในประวัติศาสตร์ และการที่ผู้นำทั่วโลกพร้อมใจเดินทางไปร่วมพระราชพิธีพระบรมศพในลอนดอนเป็นประจักษ์พยานยืนยันสิ่งเหล่านี้ได้เป็นอย่างดี(ที่มา: เอเอฟพี, รอยเตอร์, เอพี)",
    "แลโลก-มองไทย 2 ปีผ่านไปกับโควิด-19": "แลโลก-มองไทย 2 ปีผ่านไปกับโควิด-19",
    "กางความคืบหน้าวัคซีนโควิด-19 สำหรับ 'ทารก-เด็กก่อนวัยเรียน' 6 เดือน - 5 ปี": "\"...จากการทดสอบวัคซีนกับเด็กจำนวนหลายพันคน พบว่ามีผลข้างเคียงที่ไม่รุนแรงในระดับที่ใกล้เคียงกันเช่นเดียวกับในกลุ่มอายุที่มากขึ้น และกระตุ้นระดับแอนติบอดีที่ใกล้เคียงกันด้วย ส่วนประสิทธิภาพในการป้องกันการติดเชื้อนั้นสูงขึ้น สำหรับไฟเซอร์อยู่ที่ 80% เมื่อเทียบกับโมเดอร์นา ประมาณการไว้อยู่ที่ 51% สำหรับเด็กอายุ 6 เดือนถึง 2 ขวบ และ 37% สำหรับที่มีอายุ 2-5 ปี...\"\n\nเป็นเวลาเกือบจะ 3 ปีแล้วที่เราเผชิญกับวิกฤติการระบาดของเชื้อไวรัสวิด-19 วัคซีนเป็นเสมือนอาวุธในหยุดยั้งกับเชื้อไวรัสเหล่านี้ โดยที่ผ่านมาการอนุมัติใช้วัคซีนและยากเป็นการอนุมัติเพื่อการใช้ในสภาวะฉุกเฉิน เพราะโควิด ถือเป็นเชื้อไวรัสชนิดใหม่ ดังนั้นการอนุมัติวัคซีนในช่วงแรกจึงเป็นการอใช้วัคซีนส่วนใหญ่จึงอนุญาตให้ใช้ในผู้ใหญ่ที่มีอายุ 18 ปีขึ้นไปเท่านั้น ต่อมามีการคิดค้นและทดลองผลการศึกษายืนยันว่ามีความปลอดภัยสำหรับเด็กอายุตั้งแต่ 12-17 ปี ทำให้ผู้ปกครองส่วนใหญ่คลายความกังวลไปได้บ้าง เมื่อถึงเวลาที่เด็กๆ จะได้กลับไปเรียนหนังสือที่โรงเรียน และได้มีการขยายไปถึงกลุ่มเด็กเล็กอายุตั้งแต่ 5-11 ปี โดยลดขนาดในการฉีดตามลำดับ\n\nสำหรับกลุ่ม ‘ทารกและเด็กเล็ก’ ที่มีอายุต่ำกว่า 5 ปี เป็นอีกกลุ่มที่มีความเสี่ยงและน่ากังวล แม้ว่าจะมีรายงานว่าการติดเชื้อในเด็กนั้นไม่รุนแรงเท่าผู้ใหญ่ก็ตาม แต่เพราะยังไม่มีวัคซีนที่มีผลการศึกษาเพียงพอว่าปลอดภัยสำหรับเด็กเล็กๆ เหล่านี้ จึงมีความเสี่ยงว่าหากติดเชื้ออาจจะรุนแรงจนอาจถึงขั้นเสียชีวิตและมีผลข้างเคียงในระยะยาวได้\n\nที่ผ่านมาในต่างประเทศ เช่น คิวบา และจีน มีรายงานการฉีดวัคซีนให้กับเด็กเล็กอายุ 2 ขวบ โดยเป็นการฉีดวัคซีนโควิดชนิดเชื้อตาย\n\nเมื่อเร็วๆ นี้ สำนักงานคณะกรรมการอาหารและยาของสหรัฐ (FDA) ได้อนุญาตให้ฉีดวัคซีนโควิดสำหรับเด็กทารก และเด็กวัยก่อนเข้าเรียน 2 ชนิด ได้แก่ วัคซีนโมเดอร์นา สำหรับเด็กอายุระหว่าง 6 เดือน- 5 ปี โดยฉีดจำนวน 2 โดส และวัคซีนไฟเซอร์ สำหรับผู้ที่มีอายุระหว่าง 6 เดือน - 4 ปี โดยฉีดจำนวน 3 โดส\n\nนายโรเบิร์ต คาลิฟฟ์ ผู้อำนวยการสำนักงานคณะกรรมการอาหารและยาของสหรัฐ กล่าวว่า การดำเนินการนี้จะช่วยปกป้องเด็กที่อายุ 6 เดือน และคาดหวังว่า วัคซีนสำหรับเด็กเล็กจะช่วยป้องกันผลลัพธ์ที่ร้ายแรงที่สุดจากโควิด-19 เช่น อาการรุนแรงจนต้องเข้ารับการรักษาในโรงพยาบาลและการเสียชีวิต นอกจากนี้ ยังมีรายงานการติดเชื้อและเข้ารักษาตัวเพิ่มขึ้นในโรงพยาบาล และ ICU ในเด็กเล็กเนื่องจากระบาดของสายพันธุ์โอไมครอน\n\nทางด้านสถาบันกุมารเวชศาสตร์แห่งสหรัฐอเมริกา (AAP) และศูนย์ควบคุมและป้องกันโรค (CDC) ได้ให้แนะนำให้ผู้ปกครองพาเด็กกลุ่มอายุ 6 เดือน - 5 ปี เข้ารับวัคซีนป้องกันโควิด เพราะจะเป็นวิธีที่ดีที่สุดเพื่อลดผลกระทบจากการระบาดใหญ่นี้\n\nโดยรัฐบาลสหรัฐฯ ระบุว่า ทันทีที่ FDA ตัดสินใจอนุมัติการฉีดวัคซีนในเด็กกลุ่มช่วงวัยดังกล่าว ก็พร้อมจัดส่งวัคซีนโควิด-19 กว่า 10 ล้านโดสไปทั่วประเทศ\n\n\"มีเด็กอายุต่ำกว่า 5 ปีทั่วประเทศเสียชีวิตจากโควิดไปแล้วราว 440 ราย นับตั้งแต่เกิดการระบาดใหญ่มาเมื่อกว่า 2 ปีก่อน\" ข้อมูลของรัฐบาลสหรัฐฯ ระบุ\n\nModerna\n\nสำหรับความแตกต่างของวัคซีนไฟเซอร์และโมเดอร์นา คือ จำนวนโดสในการฉีดให้ครบคอร์ส และช่วงอายุของผู้ที่รับวัคซีน\n\nวัคซีนไฟเซอร์ ใช้ในเด็กอายุ 6 เดือน – 4 ปี โดยจะเว้นระยะห่างการฉีด 3-8 สัปดาห์สำหรับ 2 โดสแรก และห่างอีก 8 สัปดาห์สำหรับโดสที่ 3 ส่วนขนาดโดสในการฉีด 3 ไมโครกรัม ซึ่งเป็นเพียง 1 ใน 10 โดสสำหรับผู้ที่อายุ 12 ปีขึ้นไป ทั้งนี้ในการทดสอบช่วงแรกโดย ได้กำหนดใช้วัคซีน 2 โดส และเพิ่มขึ้นมาเป็น 3 โดส เนื่องจากการระบาดของไวรัสสายพันธุ์โอไมครอน จึงศึกษาและพบว่า หากฉีด 3 โดส จะมีประสิทธิภาพมากกว่าในการป้องกันการติดเชื้อและอาการรุนแรง\n\nส่วนวัคซีนโมเดอร์นา ใช้ในเด็กอายุระหว่าง 6 เดือน – 5 ปี จะต้องได้รับวัคซีน 2 เข็ม โดยเว้นระยะห่าง 4-8 สัปดาห์ ปริมาณ 25 ไมโครกรัม ซึ่งเป็น 1 ใน 4 ของขนาดวัคซีนสำหรับผู้ใหญ่ จากการทดสอบพบว่า การฉีดวัคซีน 2 โดส มีความปลอดภัยและประสิทธิภาพ แต่ทั้งนี้อยู่ในช่วงกำลังศึกษาวัคซีนโดสที่ 3 และมีความเป็นไปได้ว่าว อาจพิ่มการฉีดวัคซีนเป็น 3 โดสเช่นเดียวกัน\n\n\n\nPfizer\n\nจากการทดสอบวัคซีนกับเด็กจำนวนหลายพันคน พบว่ามีผลข้างเคียงที่ไม่รุนแรงในระดับที่ใกล้เคียงกันเช่นเดียวกับในกลุ่มอายุที่มากขึ้น และกระตุ้นระดับแอนติบอดีที่ใกล้เคียงกันด้วย ส่วนประสิทธิภาพในการป้องกันการติดเชื้อนั้นสูงขึ้น สำหรับไฟเซอร์อยู่ที่ 80% เมื่อเทียบกับโมเดอร์นา ประมาณการไว้อยู่ที่ 51% สำหรับเด็กอายุ 6 เดือนถึง 2 ขวบ และ 37% สำหรับที่มีอายุ 2-5 ปี\n\nอย่างไรก็ตาม ไม่ว่าจะเป็นไฟเซอร์หรือโมเดอร์นา ต่างได้รับการอนุมัติและรับรองความปลอดภัย และมีประสิทธิภาพแล้วจาก FDA และวัคซีนยังถือเป็นสิ่งจำเป็นในการต่อสู้กับการระบาดของเชื้อไวรัสนี้\n\nสำหรับประเทศไทย วัคซีนสำหรับเด็กเล็กที่คาดการณ์ว่าจะนำมาใช้ มี 2 ชนิด ได้แก่ ชนิด mRNA และชนิดเชื้อตาย\n\nล่าสุด เมื่อวันที่ 23 ส.ค.2565 คณะอนุกรรมการพิจารณาการขึ้นทะเบียนตำรับยาแผนปัจจุบันสำหรับมนุษย์ที่เป็นวัคซีนป้องกันโรคติดเชื้อไวรัสโคโรนา 2019 ได้มีมติเห็นชอบการขยายขอบเขตข้อบ่งใช้ของวัคซีนโคเมอร์เนตี (COMIRNATY VACCINE) ของบริษัท ไฟเซอร์ จำกัด สำหรับกลุ่มเด็กอายุ 6 เดือน-น้อยกว่า 5 ปี ขวดฝาจุกสีม่วงแดง (Maroon Cap) แล้ว ซึ่งก่อนหน้านี้ได้รับอนุญาตให้ใช้วัคซีนสำหรับกระตุ้นภูมิในผู้ที่มีอายุ 12 ปีขึ้นไป และมีการขยายอายุให้ใช้ในกลุ่มเด็กอายุ 5-11 ปี\n\nส่วนความคืบหน้าการยื่นขออนุญาตวัคซีนเชื้อตาย (Sinovac) สำหรับเด็กอายุต่ำกว่า 6 ปีนั้น ขณะนี้องค์การเภสัชกรรมยื่ได้นเอกสารประกอบการพิจารณาไปที่ อย. คาดว่าใช้ระยะเวลาประมาณ 1 เดือนในการพิจารณา\n\nทั้งหมดนี้คือความคืบหน้าวัคซีนป้องกันโควิดสำหรับกลุ่มเด็กอายุ 6 เดือน – 5 ปี ซึ่งนับว่าเป็นข่าวดีสำหรับเด็กเล็กที่จะมีวัคซีนสำหรับป้องกันการติดเชื้อแล้ว เพราะมีการคาดการณ์ว่าเชื้อไวรัสโควิดจะยังอยู่กับเราไปตลอด ฉะนั้นจะต้องปรับตัวและอยู่ร่วมกับมันให้ได้\n\nรวบรวมจาก:",
    "ไม่ได้ ‘ล้มเหลว’ แต่ก็ไม่ ‘ประสบความสำเร็จ’ มองเอลซัลวาดอร์กับ 1 ปีที่ประกาศให้ Bitcoin เป็นเงินถูกกฎหมาย": "1 ปีผ่านไปกับการที่ นายิบ บูเคเล ประธานาธิบดีเอลซัลวาดอร์ได้ประกาศให้ Bitcoin เป็นเงินถูกกฎหมาย เป็นประเทศแรกของโลก ท่ามกลางเสียงที่เห็นด้วยและไม่เห็นด้วย\n\nBloomberg เผยว่า ตอนนี้การยอมรับใน Bitcoin เป็นไปอย่างช้าๆ ในขณะที่ราคาร่วงลงต่ำอย่างมากเมื่อเทียบกับช่วงที่ประกาศ ทำให้ Bitcoin ไม่ได้เข้ามาแทนที่สกุลเงินของเอลซัลวาดอร์ และยิ่งเทียบไม่ได้เลยกับดอลลาร์สหรัฐ ในทางกลับกันก็ไม่ได้ทำให้เกิดความหายนะทางการเงินอย่างที่บางคนเตือนเช่นกัน\n\n“ไม่มีใครพูดถึง Bitcoin ที่นี่อีกต่อไปแล้ว มันถูกลืมไปแล้ว” คาร์ลอส อาเซเบโด (Carlos Acevedo) อดีตหัวหน้าธนาคารกลางเอลซัลวาดอร์กล่าว “ผมไม่รู้ว่าคุณจะเรียกสิ่งนั้นว่าความล้มเหลวหรือไม่ แต่มันไม่ประสบความสำเร็จอย่างแน่นอน”\n\nข่าวที่เกี่ยวข้อง:\n\nบูเคเลทำให้โลกตะลึงในปีที่แล้วเมื่อเขาประกาศให้ Bitcoin เป็นสกุลเงินที่ใช้ชำระหนี้ได้ควบคู่ไปกับดอลลาร์ ทำให้เกิดกระแสความนิยมในชุมชนสกุลเงินดิจิทัล ในขณะเดียวกันก็ถูกวิพากษ์วิจารณ์จากผู้คลางแคลงใจ ซึ่งรวมถึงผู้ค้าตราสารหนี้และกองทุนการเงินระหว่างประเทศ\n\nส่วนหนึ่งของการเปิดตัว ชาวซัลวาดอร์ได้รับกระเป๋าเงินดิจิทัลที่ทางการออกให้ ซึ่งบรรจุ Bitcoin มูลค่า 30 ดอลลาร์ไว้ล่วงหน้าสำหรับใช้จ่ายในร้านค้าต่างๆ Bitcoin สามารถชำระภาษี และร้านค้าต่างๆ ควรยอมรับเช่นกัน\n\nแต่ความผันผวนของ Bitcoin ทำให้ผู้ใช้หวาดกลัว และสกุลเงินดิจิทัลก็ถูกมองว่าได้รับการยอมรับอย่างกว้างขวางในประเทศที่มีเครือข่ายการชำระเงินไม่ดี หรือมีการควบคุมสกุลเงินที่เข้มงวด เช่น อาร์เจนตินา เวเนซุเอลา และคิวบา แต่สำหรับ “เอลซัลวาดอร์ เรามีเครือข่ายการชำระเงินที่ดี แล้วทำไมต้องโอนเงินด้วยสกุลเงินดิจิทัล” อาเซเบโดกล่าว\n\nชาวซัลวาดอร์ส่วนใหญ่ไม่ได้เทเงินจำนวนมากลงใน Bitcoin การสำรวจล่าสุดพบว่ามีผู้ตอบแบบสอบถามเพียงส่วนน้อยเท่านั้นที่ยังคงใช้กระเป๋าเงินดิจิทัล และมีธุรกิจเพียงไม่กี่แห่งที่ลงทะเบียนธุรกรรมใน Bitcoin ส่วนธนาคารกลางกล่าวว่า มีเพียง 2% ที่โอนเงินผ่านกระเป๋าเงินดิจิทัล\n\nกระนั้น รัฐบาลซัลวาดอร์ยังประกาศความสำเร็จในเรื่องนี้ โดย อเลฮานโดร เซลายา (Alejandro Zelaya) รัฐมนตรีว่าการกระทรวงการคลัง กล่าวว่า Bitcoin ดึงดูดการลงทุนและการท่องเที่ยวจากต่างประเทศ และเพิ่มการเข้าถึงทางการเงินแก่ประชากรที่ส่วนใหญ่ไม่มีบัญชีธนาคาร\n\nกระเป๋าเงินดิจิทัล Chivo มีผู้ใช้มากกว่า 4 ล้านคน และธนาคารกลางกล่าวว่า มีบริษัท 59 แห่งที่ทำธุรกิจเกี่ยวกับคริปโตเคอร์เรนซีและบล็อกเชน ที่มีสำนักงานจดทะเบียนในเอลซัลวาดอร์\n\nเซลายากล่าวว่า ฝ่ายบริหารยังคงวางแผนที่จะออกพันธบัตรที่ได้รับการสนับสนุนจาก Bitcoin โดยใช้เทคโนโลยีบล็อกเชน แม้ว่าราคาที่ลดลงของ Bitcoin จะกระทบต่อความเชื่อมั่น แต่เขามองว่าการหนุนแผนดังกล่าวจะทำให้กลายเป็นศูนย์กลางสำหรับบริการทางการเงินในอนาคตของเอลซัลวาดอร์\n\nความต้องการของประธานาธิบดีบูเคเลมาพร้อมข้อเสีย เมื่อกองทุนการเงินระหว่างประเทศได้ระงับการอนุมัติโครงการมูลค่า 1.3 พันล้านดอลลาร์ โดยอ้างเรื่องความเสี่ยงจาก Bitcoin จำนวน 2,381 เหรียญ ซึ่งรัฐบาลซื้อด้วยกองทุนสาธารณะที่มีมูลค่า 47.2 ล้านดอลลาร์ในราคาปัจจุบัน อันเป็นราคาที่ลดลงไปมากกว่าครึ่งในตอนที่ซื้อ\n\n“การทดลอง Bitcoin ที่สนับสนุนโดยฝ่ายบริหารของบูเคเล ได้เพิ่มการรับรู้ถึงความเสี่ยงของตลาดในประเทศอย่างมีนัยสำคัญ” ฟาเบียโน บอร์ซาโต (Fabiano Borsato) ประธานเจ้าหน้าที่ฝ่ายปฏิบัติการของ Torino Capital, LLC กล่าว “การดำเนินการนี้เกิดขึ้นในบริบทของการเงินสาธารณะที่เปราะบาง การขาดดุลทางการคลังที่สูงและต่อเนื่อง ตลอดจนความสงสัยเกี่ยวกับหลักนิติธรรมในประเทศ”\n\nถึงอย่างนั้น โดยรวมแล้วบูเคเลยังคงได้รับความนิยมอย่างมหาศาลในหมู่ชาวซัลวาดอร์ ส่วนใหญ่เป็นเพราะการปราบปรามกลุ่มอาชญากร การลงทุนในโครงสร้างพื้นฐาน และความพยายามในการส่งเสริมการท่องเที่ยว\n\nแม้การหนุน Bitcoin อาจจะยังไม่ประสบความสำเร็จมากนัก โดยการสำรวจเดือนพฤษภาคมพบว่า ผู้ตอบแบบสอบถาม 71.1% มองว่า Bitcoin ไม่ได้เข้ามาช่วยยกระดับทางการเงินของครอบครัว นอกจากนี้ Bitcoin ยังถูกมองเป็นความล้มเหลวของนโยบายที่ใหญ่เป็นอันดับสองของบูเคเลในปีที่ผ่านมา หลังอัตราเงินเฟ้อเร่งตัวขึ้น\n\nอ้างอิง:\n\nช่องทางติดตาม THE STANDARD WEALTH\n\nTwitter: twitter.com/standard_wealth\n\nInstagram: instagram.com/thestandardwealth\n\nOfficial Line คลิก https://lin.ee/xfPbXUP",
    "Rocket Media Lab: จาก 'ยกเลิกหนี้ กยศ. ถึงเรียนฟรี' ปัญหาการศึกษาทั่วโลกที่ยังไม่มีทางออกที่สมบูรณ์แบบ": "'Rocket Media Lab' สำรวจประเด็นจากยกเลิกหนี้ กยศ. ถึงเรียนฟรีระดับอุดมศึกษา พบปัญหาการศึกษาทั่วโลกที่ยังไม่มีทางออกที่สมบูรณ์แบบ มีสวัสดิการเรียนฟรีอุดมศึกษา 25 ประเทศ ช่วยให้คนเข้าสู่การศึกษามากขึ้น แต่ใช้เงินอุดหนุนสูง ซึ่งส่วนมากเป็นประเทศที่พัฒนาแล้ว หากเปรียบเทียบกับประเทศที่ไม่มีนโยบายเรียนฟรีพบจำนวนการเข้าสู่การศึกษาและการจบการศึกษาระดับอุดมศึกษากลับไม่สูงมาก ในขณะที่ประเทศกำลังพัฒนาที่มีนโยบายเรียนฟรีในระดับอุดมศึกษา กลุ่มคนที่ได้ประโยชน์กลับไม่ใช่กลุ่มคนที่มีฐานะยากจนที่สุดในประเทศ | ที่มาภาพประกอบ: Max Shilov (Unsplash License)\n\nประเทศที่มีสวัสดิการเรียนฟรีในระดับอุดมศึกษามี 25 ประเทศ แม้การเรียนฟรีจะช่วยให้คนเข้าสู่การศึกษามากขึ้น แต่พบว่าประเทศที่ใช้เงินอุดหนุนการศึกษาสูง ซึ่งส่วนมากเป็นประเทศที่พัฒนาแล้ว จำนวนการเข้าสู่การศึกษาและการจบการศึกษาระดับอุดมศึกษากลับไม่สูงมากหากเปรียบเทียบกับประเทศที่ไม่มีนโยบายเรียนฟรี ในขณะที่ประเทศกำลังพัฒนาที่มีนโยบายเรียนฟรีในระดับอุดมศึกษา กลุ่มคนที่ได้ประโยชน์กลับไม่ใช่กลุ่มคนที่มีฐานะยากจนที่สุดในประเทศ\n\nระบบกองทุนกู้ยืมเพื่อการศึกษา แบ่งตามการจ่ายคืนได้ 2 แบบคือ แบบกำหนดระยะเวลาในการจ่ายคืน (time-based repayment loans: TRBL) ประเทศที่ใช้ระบบนี้ เช่น ไทย มาเลเซีย เยอรมนี สวีเดน สหรัฐอเมริกา อินเดีย และแบบจ่ายคืนตามอัตรารายได้ของผู้กู้ (income contingent loans: ICL) ประเทศที่ใช้ระบบนี้ เช่น เกาหลีใต้ แคนาดา นิวซีแลนด์ สหราชอาณาจักร ออสเตรเลีย\n\nหนึ่งในประเทศที่ถูกกล่าวถึงมากที่สุดในเรื่องระบบกู้ยืมเงินเพื่อการศึกษา คือ ออสเตรเลีย ในปี 2022 นักศึกษาเกือบ 50% พึ่งพากองทุน กองทุนจะเรียกเก็บคืนต่อเมื่อผู้กู้มีรายได้ถึงเกณฑ์ โดยผู้กู้จะจ่ายคืนในอัตราขั้นบันไดตามรายได้\n\nล่าสุด สหรัฐอเมริกาประกาศลดหนี้ให้นักศึกษาที่มีรายได้ต่ำกว่าปีละ 125,000 ดอลลาร์สหรัฐ คนละ 10,000 ดอลลาร์สหรัฐ ส่งผลให้นักศึกษา 20 ล้านคนไม่มีหนี้ทางการศึกษาอีกต่อไป แต่ก็มีเสียงวิจารณ์ว่า การยกเลิกหนี้นี้ไม่ได้ช่วยคนจนมากนัก เพราะกลุ่มคนจนที่สุดนั้นไม่มีโอกาสเข้ามหาวิทยาลัยตั้งแต่แรก\n\nขณะที่สหราชอาณาจักร ซึ่งมีหนี้เพื่อการศึกษาสะสมอยู่ราว 182,000 ล้านปอนด์ และในปี 2020 มีผู้กู้เพียง 25% เท่านั้นที่ชำระหนี้ครบ มีข้อเสนอแก้ไขระบบกู้ยืมหนี้โดยให้รัฐบาลเลื่อนเวลายกหนี้จาก 25 ปีเป็น 40 ปี\n\nมาเลเซียออกมาตรการสร้างแรงจูงใจให้จ่ายหนี้คืนเร็วขึ้น โดยให้ส่วนลด 15% แก่ผู้ที่จ่ายคืนทั้งหมดทันที 12% แก่ผู้ที่จ่ายคืนครึ่งหนึ่งทันที และ 10% แก่ผู้ที่จ่ายผ่านการตัดจากเงินเดือน\n\nจากกระแสการเรียกร้องยกเลิกหนี้กองทุนกู้ยืมเพื่อการศึกษา (กยศ.) ผ่านแฮชแท็ก #ยกเลิกหนี้กยศ ซึ่งก่อให้เกิดการวิพากษ์วิจารณ์ถกเถียงกันในสังคม ไปจนถึงการผลักดันการเรียนฟรีในระดับอุดมศึกษา ผ่านร่าง พ.ร.บ. การศึกษาแห่งชาติ โดยแนวร่วมนักเรียน Rocket Media Lab ชวนสำรวจประเด็นเรื่องการเรียนฟรีในระดับอุดมศึกษา รวมถึงโครงสร้างของทุนกู้ยืมเพื่อการศึกษาในประเทศต่างๆ ทั่วโลก\n\nเรียนฟรี (ในระดับอุดมศึกษา) มีที่ไหน\n\nจากการสำรวจของ Rocket Media Lab พบว่า ประเทศที่มีสวัสดิการเรียนฟรีในระดับอุดมศึกษามี 25 ประเทศ คือ คิวบา เช็กเกีย เดนมาร์ก นอร์เวย์ ไนจีเรีย บราซิล ปานามา โปแลนด์ ฝรั่งเศส ฟินแลนด์ ฟิลิปปินส์ มอริเชียส มอลตา เยอรมนี สกอตแลนด์ (ส่วนหนึ่งของสหราชอาณาจักร) สโลวีเนีย สวีเดน ออสเตรียอาร์เจนตินา อิหร่าน อียิปต์ อุรุกวัย เอสโตเนีย ไอซ์แลนด์ และไอร์แลนด์\n\nจากข้อมูลจะเห็นได้ว่าส่วนใหญ่แล้วเป็นประเทศแถบยุโรป โดยเฉพาะประเทศที่เป็นสมาชิกสหภาพยุโรป (EU) สมาชิกสหภาพยุโรปหรือเขตเศรษฐกิจยุโรป (EEA) ซึ่งมีข้อตกลงร่วมกันว่าพลเมืองประเทศสมาชิกอื่นก็จะได้สิทธิเรียนฟรีด้วย ซึ่งส่วนมากจะเป็นหลักสูตรภาษาทางการของประเทศนั้นๆ\n\nขณะที่ในบางประเทศยังเปิดโอกาสให้นักศึกษาต่างชาติเข้ามาเรียนฟรีได้ด้วย เช่น เช็กเกีย บราซิล โปแลนด์ สโลวีเนีย อาร์เจนตินา ไอซ์แลนด์ แต่ต้องเป็นหลักสูตรภาษาทางการของประเทศนั้นๆ และต้องสอบวัดระดับการใช้ภาษาผ่านเสียก่อน โดยบางประเทศแม้จะไม่มีค่าเล่าเรียน แต่อาจจะมีค่าขึ้นทะเบียนเป็นนักศึกษาเป็นจำนวนเงินเล็กน้อย\n\nนอกจากนี้ยังพบว่าในหลายประเทศที่มีสวัสดิการเรียนฟรีในระดับอุดมศึกษา แม้จะไม่เก็บค่าเล่าเรียนจากพลเมืองในประเทศ แต่อาจมีค่าขึ้นทะเบียนเป็นนักศึกษา เช่น ไอซ์แลนด์ ที่มีค่าขึ้นทะเบียนแตกต่างกันในแต่ละมหาวิทยาลัย หรือมอริเชียส ที่มีค่าขึ้นทะเบียนนักศึกษาประมาณ 200 ดอลลาร์สหรัฐ (7,342 บาท) ส่วนในฝรั่งเศสนั้นอยู่ที่ 170 ยูโร (6,238 บาท)\n\nการจัดให้มีสวัสดิการการเรียนฟรีในระดับอุดมศึกษาในแต่ละประเทศนั้น มาจากหลายแนวความคิดด้วยกัน หนึ่งในนั้นก็คือแนวความคิดเรื่องความเสมอภาคเท่าเทียมในการเข้าถึงการศึกษาตามรัฐธรรมนูญ ส่งผลให้มีแนวนโยบายและสวัสดิการการเรียนฟรีในทุกระดับชั้น หนึ่งในประเทศที่กำหนดเรื่องนี้ไว้ในรัฐธรรมนูญก็คือฝรั่งเศส โดยในรัฐธรรมนูญ ปี 1958 ซึ่งเป็นรัฐธรรมนูญปัจจุบัน กำหนดว่า\n\n“ไม่ว่าเด็กหรือผู้ใหญ่ล้วนมีสิทธิเท่าเทียมกันในการเข้าถึงการศึกษา การฝึกอบรมอาชีพและวัฒนธรรม” (equal access of children and adults to education, professional training, and culture)\n\nประเทศที่มีสวัสดิการการเรียนฟรีในระดับอุดมศึกษาที่เป็นผลจากแนวคิดเรื่องความเสมอภาคเท่าเทียมในการเข้าถึงการศึกษายังมีอีก เช่น กรีซ เดนมาร์ก บราซิล อาร์เจนตินา อิหร่าน และไอซ์แลนด์ ขณะที่ความเปลี่ยนแปลงในบางประเทศมาจากการปฏิรูปการศึกษา โดยเป็นการขยายสวัสดิการเรียนฟรีจากการศึกษาขั้นพื้นฐานให้ครอบคลุมระดับอุดมศึกษา หรือมาจากการเปลี่ยนแปลงและทดลองระบบการบริหารประเทศเรื่อยมา เช่น ในเยอรมนี\n\nกว่าจะมาเป็นระบบเรียนฟรีในระดับมหาวิทยาลัยในปัจจุบัน เยอรมนีแก้ไขนโยบายการเก็บค่าเล่าเรียนมหาวิทยาลัยหลายครั้ง ในระบบการศึกษาของเยอรมนี รัฐต่างๆ ทั้ง 16 รัฐเป็นผู้รับผิดชอบกิจการด้านการศึกษาและวัฒนธรรม สถาบันการศึกษาระดับอุดมศึกษาของเยอรมนีสังกัดรัฐและได้เงินอุดหนุนจากรัฐมีทั้งหมด 379 แห่ง ส่วนสถาบันการศึกษาเอกชนในเยอรมนีมีสัดส่วนที่น้อยมาก และมีนักศึกษาไม่เกิน 5%\n\nก่อน ค.ศ. 1970-71 นักศึกษาเยอรมนีตะวันตกทุกคนต้องจ่ายค่าเล่าเรียน แต่เมื่อพรรคสังคมนิยมประชาธิปไตยเป็นรัฐบาล มีนโยบายขยายโอกาสและเข้าถึงการศึกษาที่เท่าเทียมกันด้วยการเพิ่มจำนวนนักศึกษาอุดมศึกษาให้มากขึ้น นับตั้งแต่ปี 1971 จึงมีระบบให้ความช่วยเหลือทางการเงินแก่นักศึกษา และยกเลิกการเก็บค่าเล่าเรียน ช่วงแรกความช่วยเหลือทางการเงินเป็นเงินให้เปล่า ต่อมาเปลี่ยนเป็นเงินกู้และเงินให้เปล่าอย่างละครึ่ง\n\nจำนวนนักศึกษาที่เพิ่มขึ้นอย่างมากตั้งแต่ปลายทศวรรษ 1960 ทำให้เงินอุดหนุนสำหรับอุดมศึกษากลายเป็นภาระของรัฐต่างๆ ในเยอรมนี จึงเริ่มมีการทบทวนนโยบายใหม่ เมื่อกำแพงเบอร์ลินล่มสลาย มีการปฏิรูปขนานใหญ่เกิดขึ้น เริ่มมีการถกเถียงเกี่ยวกับเรื่องค่าเล่าเรียนในช่วงกลางทศวรรษ 1990 จนกระทั่งปลายทศวรรษ 1990 เริ่มมีการพูดถึงการเก็บค่าเล่าเรียนจากนักศึกษาที่เรียนไม่จบตามเวลาของหลักสูตร จนในปี 2002 รัฐที่มีรัฐบาลท้องถิ่นอนุรักษนิยมยื่นฟ้องศาลว่า กฎหมายห้ามเก็บค่าเล่าเรียนของรัฐบาลกลาง แทรกแซงอำนาจอธิปไตยในด้านการศึกษาของรัฐ ศาลรัฐธรรมนูญมีคำวินิจฉัยเห็นชอบ ทำให้รัฐบาลท้องถิ่น 7 รัฐเริ่มเก็บค่าเล่าเรียน\n\nต่อมาในปี 2006 มีการยกเลิกกฎหมายห้ามเก็บค่าเล่าเรียนในระดับอุดมศึกษา ภายใต้การปฏิรูปเยอรมนี โดยกำหนดค่าเล่าเรียนไว้ที่ 500 ยูโรต่อ 1 ภาคการศึกษา อย่างไรก็ตาม หลายรัฐ เช่น เบอร์ลินและรัฐอื่นๆ ในเยอรมนีตะวันออกไม่ปฏิบัติตาม\n\nนั่นทำให้กระทรวงศึกษาธิการของรัฐบาลกลางไม่ส่งเงินไปสนับสนุนด้านการศึกษาแก่รัฐต่างๆ อีกต่อไป ปัญหาที่ตามมาก็คือ รัฐที่ยากจนเผชิญกับวิกฤตด้านการสนับสนุนการศึกษาระดับอุดมศึกษา ซึ่งส่วนใหญ่เป็นรัฐที่เคยอยู่ในเยอรมนีตะวันออก และยังคงไม่เก็บค่าเล่าเรียน\n\nภายหลังเมื่อรัฐบาลแต่ละรัฐเป็นพรรคสังคมนิยมประชาธิปไตยหรือพรรคกรีน จึงเริ่มมีการยกเลิกการเก็บค่าเล่าเรียนในบางรัฐ สถาบันการศึกษาจะได้รับงบประมาณจากกระทรวงที่รับผิดชอบเรื่องนี้ของแต่ละรัฐขึ้นอยู่กับการต่อรองรายปีหรือรายสองปี นอกจากนี้รัฐบาลกลางยังสามารถสนับสนุนเพิ่มเติมในด้านอื่นๆ อีก เช่น งานวิจัย จนกระทั่งในปี 2015 โลว์เออร์แซกโซนีเป็นรัฐสุดท้ายที่ได้ยกเลิกการเก็บค่าเล่าเรียน\n\nหนึ่งในเหตุผลที่ทำให้เยอรมนีสามารถดำเนินนโยบายเรียนฟรีได้ราบรื่น เพราะมีการใช้นโยบายการศึกษาในระบบคู่ขนาน (Duale Ausbildung) ที่มุ่งให้คำแนะนำและฝึกฝนนักศึกษาในสถาบันอาชีวศึกษาที่มีอยู่ทั่วประเทศอย่างแข็งขัน ด้วยการร่วมมือกับบริษัทเอกชนที่มุ่งปรับปรุงมาตรฐานการเรียนการสอนทั้งทฤษฎีและทักษะที่จำเป็นแก่นักศึกษา ผลก็คือ ความต้องการเรียนมหาวิทยาลัยลดลงทั่วประเทศ มีแรงงานที่มีทักษะเพิ่มขึ้น แนวทางนี้สำคัญต่อเศรษฐกิจของเยอรมนี ซึ่งมีอัตราการว่างงานของเยาวชนต่ำที่สุดในอียู ในปี 2017 เยอรมนียังมีดุลการค้ามากที่สุดในสหภาพยุโรปด้วย\n\nไม่มีสวัสดิการเรียนฟรี แต่มีกองทุนการศึกษาให้กู้ยืม\n\nเงินกู้ยืมเพื่อการศึกษาเกิดขึ้นครั้งแรกในปลายศตวรรษที่ 11 ในมหาวิทยาลัยโบโลญญา และก่อรูปขึ้นเป็นระบบอย่างเป็นทางการในปี 1240 โดยบิชอปแห่งลินคอล์น ที่มหาวิทยาลัยออกซฟอร์ด แต่หากเป็นระบบกองทุนกู้ยืมเพื่อการศึกษาที่จัดการโดยรัฐบาลนั้น รัฐบาลประเทศโคลัมเบียได้ริเริ่มกองทุนกู้ยืมเพื่อการศึกษาแห่งชาติในปี 1951\n\nปัจจุบันระบบกองทุนกู้ยืมเพื่อการศึกษา หากแบ่งตามการจ่ายคืน จะมีสองแบบด้วยกัน คือ แบบกำหนดระยะเวลาในการจ่ายคืน (time-based repayment loans: TRBL) โดยประเทศที่ใช้ระบบนี้ เช่น ไทย มาเลเซีย เยอรมนี สวีเดน สหรัฐอเมริกา อินเดีย และแบบจ่ายคืนตามอัตรารายได้ของผู้กู้ (income contingent loans: ICL) โดยประเทศที่ใช้ระบบนี้ เช่น เกาหลีใต้ แคนาดา นิวซีแลนด์ สหราชอาณาจักร ออสเตรเลีย\n\nนอกจากเรื่องการจ่ายคืนแล้ว ระบบกองทุนกู้ยืมเพื่อการศึกษายังมีรายละเอียดที่แตกต่างกันไปในแต่ละประเทศอีกด้วย โดยมีมิติต่างๆ เช่น\n\nเงื่อนไขในการให้กู้ยืม – ประเทศส่วนมากมักกำหนดเงื่อนไขของผู้กู้ที่เป็นนักเรียนนักศึกษาทั้งแบบเต็มเวลาและไม่เต็มเวลา ไม่ว่าจะเป็น แคนาดา นิวซีแลนด์ เยอรมนี สหราชอาณาจักร ในขณะที่บางประเทศให้กู้ยืมเฉพาะนักเรียนที่เรียนเต็มเวลาเท่านั้น เช่น ออสเตรเลีย\n\nความครอบคลุมของค่าใช้จ่ายที่กู้ได้ – ว่ากู้ได้เฉพาะค่าเล่าเรียนและส่วนที่เกี่ยวข้องกับการศึกษา หรือรวมไปถึงค่าใช้จ่ายส่วนตัวด้วย โดยระบบกองทุนกู้ยืมเพื่อการศึกษาในประเทศอย่าง แคนาดา นิวซีแลนด์ มาเลเซีย สหรัฐอเมริกา และสหราชอาณาจักร นั้น กู้ค่าใช้จ่ายส่วนตัวได้ด้วย ขณะที่ออสเตรเลียให้กู้ค่าเล่าเรียนเท่านั้น ส่วนสวีเดนที่แม้จะมีสวัสดิการเรียนฟรีในระดับอุดมศึกษา แต่ก็มีกองทุนกู้ยืมเงินเพื่อการศึกษาสำหรับค่าใช้จ่ายส่วนตัวด้วย\n\nระยะเวลาสูงสุดในการชำระหนี้ – สำหรับกองทุนกู้ยืมเงินสำหรับค่าใช้จ่ายส่วนตัวระหว่างการศึกษา สวีเดนให้ระยะเวลาในการชำระหนี้นานที่สุดถึง 25 ปี แต่หากเป็นกองทุนกู้ยืมเงินเพื่อการศึกษาที่รวมถึงค่าเล่าเรียนด้วย สหราชอาณาจักรให้เวลานานถึง 30 ปี ในขณะที่เยอรมนีอยู่ที่ 20 ปี นิวซีแลนด์และไทยกำหนดที่ 15 ปี ส่วนเกาหลีใต้ สหรัฐอเมริกา อยู่ที่ 10 ปี\n\nการเริ่มต้นการผ่อนชำระหนี้คืน – ประเทศอย่างเกาหลีใต้ นิวซีแลนด์ สหราชอาณาจักร และออสเตรเลีย จะให้ผู้กู้เริ่มผ่อนคืนก็ต่อเมื่อมีรายได้ถึงเกณฑ์ที่กำหนด ขณะที่ประเทศส่วนใหญ่จะกำหนดเป็นระยะเวลา โดย แคนาดา มาเลเซีย สวีเดน สหรัฐอเมริกา และอินเดีย กำหนดที่ 6 เดือนหลังจบการศึกษา ส่วนเยอรมนีกำหนดไว้ว่าต้องเริ่มชำระหนี้คืนภายใน 5 ปีหลังจากได้รับเงินกู้ก้อนแรก ในขณะที่ประเทศไทยนั้นมีระยะเวลาปลอดหนี้ 2 ปีหลังจบการศึกษา\n\nความถี่ในการผ่อนจ่าย – ประเทศส่วนใหญ่ใช้ระบบผ่อนจ่ายรายเดือน ไม่ว่าจะเป็น แคนาดา สหราชอาณาจักร และมาเลเซีย ในขณะที่สวีเดนและเยอรมนีให้ผ่อนชำระ 4 ครั้งต่อปี นิวซีแลนด์เป็นรายปี ไทยเป็นรายปีหรือเลือกหักจากเงินเดือนได้ และเกาหลีใต้เลือกได้ว่าจะผ่อนแบบรายปีหรือสองเดือนครั้ง\n\nดอกเบี้ย – สวีเดนและเยอรมนีไม่มีการเก็บดอกเบี้ย เช่นเดียวกันกับนิวซีแลนด์ที่หากเป็นการกู้ยืมเงินเพื่อเรียนภายในประเทศจะไม่มีดอกเบี้ย ส่วนประเทศอื่นๆ นั้นมีการเก็บดอกเบี้ยต่ำ เช่น ไทย มาเลเซีย และอินเดีย อยู่ที่ 1% สหราชอาณาจักร 1.5% เกาหลีใต้ 2.2% ในขณะที่สหรัฐอเมริกานั้นสูงที่สุดที่ 4.99%\n\nระบบการจ่ายคืนหนี้การศึกษา บทเรียนจากออสเตรเลีย\n\nหนึ่งในประเทศที่ถูกกล่าวถึงมากที่สุดในเรื่องของระบบกองทุนกู้ยืมเงินเพื่อการศึกษาก็คือ ออสเตรเลีย ที่ได้รับการพูดถึงว่าเป็นโมเดลที่ดีที่สุด ออสเตรเลียนั้นมีระบบกองทุนกู้ยืมเพื่อการศึกษาในระดับอุดมศึกษาที่เรียกว่า Higher Education Loan Programme (HELP) จากข้อมูลพบว่านักศึกษาในระดับอุดมศึกษาในออสเตรเลียในปี 2022 ประมาณ 1.1 ล้านคนและเกือบ 50% พึ่งพากองทุนกู้ยืมเพื่อการศึกษา โดยกองทุน HELP ในออสเตรเลียจะให้กู้ยืมเฉพาะค่าเล่าเรียนเท่านั้น ไม่รวมอุปกรณ์การเรียนและค่าใช้จ่ายส่วนตัว\n\nและสิ่งที่ทำให้กองทุนกู้ยืมเพื่อการศึกษาของออสเตรเลียเป็นที่พูดถึงก็คือระบบการจ่ายคืน โดยนักศึกษาจะเริ่มต้นจ่ายคืนก็ต่อเมื่อมีรายได้ (ก่อนหักภาษี) ถึงเกณฑ์เท่านั้น โดยในรอบการจ่ายคืนปี 2022/23 คือต้องมีรายได้สูงกว่า 48,361 ดอลลาร์ออสเตรเลียหรือประมาณ 33,000 ดอลลาร์สหรัฐต่อปี หรือประมาณ 1,200,000 บาท และยอดการจ่ายคืนนั้นจะคิดตามอัตรารายได้ของผู้กู้ยืมในแบบขั้นบันได โดยมีมากถึง 18 ขั้น กล่าวคือ ขั้นแรกหากมีรายได้ต่อปี 48,361 – 55,836 ดอลลาร์ออสเตรเลีย (ก่อนหักภาษี) จะต้องจ่ายคืน 1% ของยอดที่กู้มา และขั้นสูงสุดคือรายได้ 141,848 ดอลลาร์ออสเตรเลียขึ้นไป (ก่อนหักภาษี) จะต้องจ่ายคืน 10% ของยอดเงินกู้\n\nระบบการจ่ายคืนนั้นจะเป็นรอบปีตามการจ่ายภาษี โดยการจ่ายหนี้เงินกู้เพื่อการศึกษาจะคำนวณไปพร้อมกับการจ่ายภาษีในรอบปีนั้นๆ ด้วย ในขณะเดียวกันผู้กู้ยังสามารถยื่นความประสงค์จะจ่ายเพิ่มเติมจากการคำนวณของระบบนี้ได้อีกด้วย\n\nโดยกองทุนกู้ยืมเพื่อการศึกษาของออสเตรเลียนั้นไม่มีการคิดดอกเบี้ยต่อผู้กู้ แต่มีการปรับเงินต้นตามอัตราเงินเฟ้อ หรือที่เรียกว่า Indexation Rate โดยล่าสุดในปี 2022 อยู่ที่ 3.9% กระโดดจากปีที่ผ่านมาซึ่งอยู่ที่ 0.6% ระบบของออสเตรเลียไม่ได้กำหนดระยะเวลาในการใช้คืน แต่ด้วยระบบการใช้คืนตามรายได้แบบขั้นบันไดนี้พบว่าผู้กู้จะสามารถใช้คืนได้ภายในระยะเวลา 8-12 ปี (ปกติเฉลี่ยอยู่ที่ 9.4 ปี) ซึ่งต่ำกว่าในหลายประเทศ\n\nอย่างไรก็ตาม การปรับเงินต้นตามอัตราเงินเฟ้อที่สูงขึ้น ก็ได้รับเสียงวิพากษ์วิจารณ์อย่างมาก และด้วยปัญหาค่าเล่าเรียนที่แพงมาก ทำให้คนที่เรียนต่อด้วยเงินกู้ยืมเงินจากกองทุนมีหนี้ไม่น้อย ปัจจุบันกองทุนมีหนี้อยู่ประมาณ 68,7000 ล้านดอลลาร์ออสเตรเลีย และมีประชาชนกว่า 2.9 ล้านคนที่ยังเป็นหนี้กองทุนกู้ยืมเพื่อการศึกษา โดยเป็นหนี้เฉลี่ยคนละ 24,000 ดอลลาร์ออสเตรเลีย\n\nแม้ออสเตรเลียจะได้รับการยกย่องว่าเป็นตัวแบบกองทุนกู้ยืมเพื่อการศึกษาที่ดี แต่ค่าเล่าเรียนที่สูงทำให้คนส่วนมากต้องกู้เงินเรียน และหลังจบการศึกษาก็กลายเป็นภาระหนัก ส่งผลต่อเศรษฐกิจของประเทศ ทำให้รัฐบาลมีแนวคิดจะปฏิรูปการศึกษา โดยเฉพาะประเด็นค่าใช้จ่ายในการเข้าถึง\n\nล่าสุด พรรคกรีนในออสเตรเลีย ยังกล่าวถึงแนวทางยกเลิกหนี้กู้ยืมเพื่อการศึกษาให้กับผู้กู้ 20% เพื่อพยุงเศรษฐกิจ แทนที่จะใช้นโยบายลดภาษี Stage Tree Tax Cut โดยคำนวณว่าการยกเลิกหนี้กู้ยืมเพื่อการศึกษา 20% ไปเรื่อยๆ จะใช้เงินประมาณ 60,7000 ล้านดอลลาร์ออสเตรเลีย แต่หากใช้นโยบายลดภาษีจะใช้เงินประมาณ 184,000 ล้านดอลลาร์ออสเตรเลีย\n\nล้างหนี้การศึกษา เพื่อช่วยให้เศรษฐกิจไปต่อ บทเรียนจากอเมริกา\n\nหนี้การศึกษากลายเป็นวิกฤติหนึ่งของสหรัฐอเมริกา ปริมาณหนี้ที่ไม่สอดคล้องกับรายได้หลังจบการศึกษาทำให้คนจำนวนมากไม่สามารถชำระหนี้ได้ หนี้การศึกษาคิดเป็น 10% ของหนี้ครัวเรือนอเมริกัน จนทำให้ล่าสุด 24 สิงหาคม 2022 ประธานาธิบดีโจ ไบเดน ออกประกาศล้างหนี้กู้ยืมการศึกษาแก่นักศึกษาอเมริกันที่มีรายได้ต่ำกว่าปีละ 125,000 ดอลลาร์สหรัฐต่อปี คนละ 10,000 ดอลลาร์สหรัฐ ส่งผลให้นักศึกษาจำนวน 20 ล้านคนไม่มีหนี้ทางการศึกษาอีกต่อไป\n\nหากย้อนไปตั้งแต่ปี 1965 สหรัฐอเมริกาออกกฎหมายอุดมศึกษา (Higher Education Act of 1965) อนุญาตให้คนกู้เงินเพื่อการศึกษา โดยรัฐจะจ่ายเงินคืนให้กับธนาคารสำหรับหนี้ที่ไม่ถูกชำระ ตั้งแต่ปี 2010 เป็นต้นมา รัฐบาลกลางทำหน้าที่เป็นผู้ปล่อยสินเชื่อแก่นักศึกษาโดยตรง ช่วงวิกฤตเศรษฐกิจในสหรัฐอเมริกา ตั้งแต่ปี 2007 หนี้การศึกษาเพิ่มขึ้นอย่างรวดเร็วจากการที่คนออกจากงานไปเรียนหนังสือ มหาวิทยาลัยมีนักศึกษามากขึ้น ขณะที่รัฐต่างๆ ลดงบประมาณการศึกษา มหาวิทยาลัยรัฐเก็บค่าเทอมแพงขึ้น มีคนหันไปเรียนมหาวิทยาลัยเอกชนมากขึ้น ในช่วง 30 ปีที่ผ่านมา ระหว่างปี 1991-92 กับ 2021-22 ค่าเทอมเฉลี่ยเพิ่มขึ้น 2 เท่า ในมหาวิทยาลัยรัฐค่าเทอมเฉลี่ย 4 ปีเพิ่มขึ้นจาก 4,160 เป็น 10,740 ดอลลาร์สหรัฐ ส่วนเอกชน เพิ่มจาก 19,360 เป็น 38,070 ดอลลาร์สหรัฐ แต่รายได้ครัวเรือนคงที่ ครอบครัวส่วนใหญ่ไม่สามารถแบกรับค่าใช้จ่ายที่เพิ่มขึ้นได้ จึงต้องพึ่งพาเงินกู้\n\nเมื่อค่าเทอมสูงขึ้น แต่รายได้ของคนอเมริกันหยุดนิ่ง จึงทำให้การชำระหนี้เป็นเรื่องยากมากสำหรับหนุ่มสาวที่เพิ่งเรียนจบ บัณฑิตส่วนใหญ่ไม่สามารถชำระหนี้ได้ภายใน 10 ปี และมักเลือกชำระรายเดือนขั้นต่ำที่สุด ขณะเดียวกันมีการเปิดเผยข้อมูลของอลิซาเบธ วอร์เรน วุฒิสมาชิกพรรคเดโมแครตว่า มีนักศึกษาที่กู้เงินจำนวน 4 ใน 10 คนที่เรียนไม่จบ นั่นยิ่งทำให้สถานการณ์ของพวกเขาเลวร้าย เพราะมีทั้งหนี้และไร้วุฒิการศึกษาที่จะช่วยเพิ่มรายได้\n\nโดยเฉลี่ยแล้วลูกหนี้จะใช้เวลา 17 ปี จึงจะหมดหนี้ ปี 2006 สหรัฐอเมริกามีหนี้การศึกษาทั้งหมด 5 แสนล้านดอลลาร์สหรัฐ แต่ผ่านมา 15 ปีจนถึงปี 2022 ชาวอเมริกัน 45 ล้านคนมีหนี้การศึกษาสะสมรวม 1.7 ล้านล้านดอลลาร์สหรัฐ\n\nปริมาณหนี้มหาศาลนี้ไม่เพียงเป็นภาระก้อนใหญ่ที่ส่งผลกระทบต่อชีวิตประจำวันและไร้ความหวังต่ออนาคตระดับบุคคลเท่านั้น หนี้การศึกษายังส่งผลต่อเศรษฐกิจโดยรวมของประเทศ การเติบโตของธุรกิจใหม่ๆ หยุดชะงัก การบริโภคลดลง นักศึกษาเลือกเรียนวิชาที่คาดว่าจะทำรายได้มากพอจะจ่ายหนี้ สาขาวิชาที่ไม่ค่อยทำเงินมากนักถูกมองข้าม นอกจากนี้หนี้การศึกษายังเพิ่มช่องว่างทางเศรษฐกิจระหว่างกลุ่มคนต่างๆ มากขึ้น\n\nตัวอย่างเช่น บัณฑิตผิวดำและบัณฑิตเชื้อสายแอฟริกันเป็นหนี้โดยเฉลี่ยมากกว่าคนผิวขาว 25,000 ดอลลาร์สหรัฐ มีรายงานว่านักศึกษาผิวดำกว่า 46% ยืดเวลาซื้อบ้านออกไปเพราะหนี้การศึกษา ส่วนนักศึกษาเชื้อสายฮิสแปนิก 33-37% ยืดเวลาแต่งงานหรือมีลูกออกไป\n\nเป้าหมายในการยกเลิกหนี้การศึกษาของไบเดนมุ่งไปที่ชนชั้นกลางและผู้มีรายได้น้อยเป็นหลัก แต่ก็ถูกวิจารณ์ว่า การยกเลิกหนี้เฉพาะระดับอุดมศึกษาไม่ได้ช่วยคนจนมากนัก เนื่องจากกลุ่มคนจนที่สุดไม่ได้เข้ามหาวิทยาลัย ไม่ได้กู้เงินเพื่อการศึกษา\n\nเป็นหนี้ต้องใช้คืน บทเรียนจากสหราชอาณาจักร\n\nนอกจากมาตรการการยกหนี้กู้ยืมเพื่อการศึกษาที่เกิดขึ้นในสหรัฐอเมริกา และเป็นหัวข้อที่กำลังมีการพูดถึงในออสเตรเลียแล้ว ปัญหาหนี้การศึกษายังเกิดขึ้นในประเทศอื่นๆ และอาจมีมาตรการการจัดการที่แตกต่างกันไป\n\nจุดเด่นของระบบกู้ยืมเพื่อการศึกษาของสหราชอาณาจักรคือ ระบบการชำระหนี้ตามรายได้ และการยกหนี้ให้หากไม่สามารถชำระหนี้ได้ตามระยะเวลาที่กำหนด สหราชอาณาจักรเริ่มมีระบบกู้เงินเพื่อการศึกษาตั้งแต่ปี 1990 โดยเป็นระบบที่ให้ผู้กู้ชำระหนี้เงินกู้ในอัตราและระยะเวลาที่กำหนดคือ ชำระทุกเดือน ภายในเวลา 5 ปี ก่อนจะเปลี่ยนมาเป็นระบบชำระเงินหนี้เงินกู้แบบประเมินจากรายได้ ผู้กู้จะชำระหนี้เมื่อมีรายได้ต่อปีเกิน 10,000 ปอนด์ โดยต้องจ่าย 9% ของรายได้ ต่อมาในปี 2000 กำหนดรายได้ขั้นต่ำเพิ่มเป็น 15,000 ปอนด์ และยกหนี้ให้หากมีอายุเกิน 65 ปี และในปีการศึกษา 2006/2007 เปลี่ยนหลักเกณฑ์การกำหนดอายุของผู้กู้ไม่เกิน 65 ปีมาเป็น กรอบเวลาในการชำระหนี้ 25 ปีนับแต่จบการศึกษา หากไม่สามารถชำระหนี้ได้ภายในระยะเวลา 25 ปี ก็จะมีการยกหนี้ให้\n\nนอกจากนี้ยังมีความเปลี่ยนแปลงครั้งใหญ่เกิดขึ้นในปี 2012 เมื่อมีการปฏิรูปการศึกษาทำให้มหาวิทยาลัยสามารถเก็บค่าเล่าเรียนได้สูงสุด 9,000 ปอนด์ แพงขึ้นจากปี 2006 ถึงสามเท่า ทำให้นักศึกษาต้องกู้เงินเพิ่มมากขึ้น และส่งผลให้รัฐบาลกำหนดรายได้ขั้นต่ำที่ต้องชำระหนี้ใหม่เพิ่มขึ้นเป็น 21,000 ปอนด์ พร้อมกับการขยายระยะเวลาชำระหนี้ออกไปเป็น 30 ปี ส่งผลให้ผู้ที่เรียนจบในปี 2020 ต้องเป็นหนี้เฉลี่ยประมาณ 45,006 ปอนด์ต่อคน\n\nสหราชอาณาจักร ใช้เงิน 20 ล้านปอนด์ต่อปีในการให้นักศึกษาจำนวน 1.5 ล้านคนกู้ยืม โดยปัจจุบันมีหนี้เพื่อการศึกษาสะสมอยู่ราว 182,000 ล้านปอนด์ ซึ่งส่วนหนึ่งเป็นปัญหามาจากการที่มีผู้กู้ยืมเงินชำระคืนน้อย โดยข้อมูลจากปี 2020 มีผู้กู้เพียง 25% เท่านั้นที่ชำระหนี้ครบ จนทำให้หนี้สะสมเพิ่มมากขึ้น\n\nจากปัญหาดังกล่าวทำให้เกิดข้อเสนอการปฏิรูปนโยบายระดับอุดมศึกษา สหราชอาณาจักร ซึ่งนำเสนอต่อรัฐสภาเมื่อกุมภาพันธ์ 2022 โดยกระทรวงศึกษาธิการให้เหตุผลว่า เพื่อความยั่งยืนต่อนักศึกษา สถาบันการศึกษา และผู้เสียภาษี รวมทั้งเพื่อรักษาการเป็นมหาวิทยาลัยระดับโลกเอาไว้ ทั้งในปัจจุบันและอนาคต จึงมีการนำเสนอแนวทางแก้ไขระบบกู้ยืมเพื่อการศึกษาโดยให้รัฐบาลมีแผนจะเลื่อนเวลายกหนี้ออกไปเป็น 40 ปี รวมทั้งจะลดรายได้ขั้นต่ำที่ต้องชำระหนี้ลงจาก 27,295 ปอนด์เป็น 25,000 ปอนด์ และตัดดอกเบี้ยให้เท่ากับอัตราเงินเฟ้อ\n\nมีการคาดการณ์ว่าภายในปี 2043 หนี้การศึกษาสะสมจะสูงถึง 5 แสนล้านปอนด์ ซึ่งหากเป็นเช่นนี้ เท่ากับว่าผู้เสียภาษีทุกคนในสหราชอาณาจักร ซึ่งส่วนใหญ่ไม่ได้เรียนมหาวิทยาลัยต้องเป็นผู้จ่ายเงินสนับสนุนเพื่อการศึกษา 44 เพนนีต่อหนี้การศึกษาของนักศึกษาปริญญาตรี 1 ปอนด์\n\nอย่างไรก็ตาม ข้อเสนอนี้ยังคงอยู่ระหว่างการถกเถียงกันว่า ผู้ได้รับผลกระทบมากที่สุดคือ ชนชั้นกลางที่ต้องเป็นหนี้นานขึ้น ขณะที่บัณฑิตที่มีรายได้มากได้ประโยชน์มากที่สุด\n\nกรณีศึกษาจากประเทศเพื่อนบ้าน ปัญหาหนี้การศึกษาในมาเลเซีย\n\nมาเลเซียเป็นอีกหนึ่งประเทศที่กำลังมีปัญหาเรื่องหนี้กองทุนกู้ยืมเพื่อการศึกษาเช่นเดียวกัน มาเลเซียมีนักศึกษาในระดับอุดมศึกษาประมาณ 1.21 ล้านคน และเป็นนักศึกษาที่ใช้เงินจากกองทุนกู้ยืมเพื่อการศึกษาประมาณ 187,965 คน (2018) โดยระบบกองทุนกู้ยืมเพื่อการศึกษาของมาเลเซียนั้นให้กู้ได้คนละ 6,650 ริงกิตต่อปี และเป็นเงินกู้ที่ให้ทั้งค่าเล่าเรียนและค่าใช้จ่ายส่วนตัว ในส่วนของการจ่ายคืนนั้น ต้องจ่ายคืนหลัง 6 เดือนแรกเมื่อเรียนจบ ทุกเดือน เดือนละไม่ต่ำกว่า 125 ริงกิต และมีดอกเบี้ย 1% โดยมีระยะเวลาการชำระหนี้ทั้งหมด 20 ปี\n\nปัจจุบันมาเลเซียมีหนี้กองทุนกู้ยืมเพื่อการศึกษาสะสม 40,000 ล้านริงกิต เฉลี่ยแล้วนักศึกษาเป็นหนี้ 23,735 ริงกิตต่อคน ปัญหาหลักของการไม่จ่ายหนี้คืนของมาเลเซียเกิดจากการที่บัณฑิตจบใหม่นั้นไม่สามารถหางานทำได้ โดยข้อมูลในปี 2018 นั้นชี้ว่าเกือบ 60% ของบัณฑิตจบใหม่ตกงาน ส่วนคนที่ได้งานก็ได้เงินเดือนเพียง 1,001 – 1,500 ริงกิตเท่านั้น และมีถึง 1 ใน 3 ที่ได้งานที่ได้เงินเดือนต่ำกว่า 2,000 ริงกิต\n\nด้วยปัญหาที่เกิดขึ้นทำให้รัฐบาลมีมาตรการสร้างแรงจูงใจในการชำระหนี้คืน โดยมีส่วนลดให้คือ 15% สำหรับผู้ที่จะจ่ายคืนทั้งหมด 12% สำหรับผู้ที่จะจ่ายคืนครึ่งหนึ่ง และ 10% สำหรับผู้ที่จะจ่ายผ่านการตัดจากเงินเดือน\n\nไม่เพียงแค่นั้นในปลายปี 2564 ที่ผ่านมา รัฐบาลยังได้มีการกล่าวถึงแนวทางในการล้างหนี้กองทุนกู้ยืมเพื่อการศึกษาในบางกรณี เพื่อช่วยให้ลูกหนี้สามารถใช้ชีวิตและมีชีวิตที่ดีขึ้นได้ และยังเป็นการกระตุ้นเศรษฐกิจอีกด้วย โดยอาจจะพิจารณาจากสองปัจจัยด้วยกันก็คือรายได้ของผู้กู้ โดยเฉพาะกลุ่มผู้กู้ที่มีรายได้ต่ำอยู่ในกลุ่ม B40 หรือกลุ่มที่มีรายได้ต่ำสุดของสังคม 40% รวมไปถึงกลุ่มลูกหนี้ชั้นดีที่จ่ายคืนหนี้กองทุนเพื่อการศึกษาเสมอมาเป็นระนะเวลานาน เช่น 15 ปี\n\nอย่างไรก็ตาม นี่เป็นเพียงแนวความคิดในการจัดการหนี้กองทุนกู้ยืมเพื่อการศึกษาที่เกิดขึ้นในมาเลเซีย ยังคงต้องมีการศึกษาและพิจารณาต่อไป\n\nประเทศไทยมีปัญหาอะไร มีข้อมูลที่น่าสนใจอย่างไร\n\nในปัจจุบัน ประเทศไทยยังไม่มีนโยบายเรียนฟรีในระดับอุดมศึกษา แต่มีกองทุนกู้ยืมเพื่อการศึกษา (กยศ.) ซึ่งจัดตั้งขึ้นตามมติคณะรัฐมนตรีเมื่อวันที่ 28 มีนาคม 2538 เริ่มต้นจากการได้รับงบประมาณแผ่นดิน 3 พันล้านบาท โดยมีวัตถุประสงค์เพื่อช่วยเหลือค่าใช้จ่ายให้กับเด็กที่ไม่มีเงินจ่ายค่าเล่าเรียน ก่อนจะเปลี่ยนสถานะจากหน่วยงานส่วนราชการ เป็นนิติบุคคลภายใต้การกำกับดูแลของรัฐมนตรีว่าการกระทรวงการคลัง ในปี 2560 เพื่อเพิ่มประสิทธิภาพในการบริหารจัดการและการดำเนินการของกองทุนให้สอดคล้องกับนโยบายผลิตกำลังคนและพัฒนาประเทศมากขึ้น\n\nน่าสังเกตว่า ประเทศไทยเองก็เคยมีกองทุนกู้ยืมเพื่อการศึกษาที่ใช้แนวคิดแบบชำระหนี้ตามรายได้ (ICL) คล้ายกับอีกหลายประเทศ ในชื่อ กองทุนเงินกู้ยืมเพื่อการศึกษาที่ผูกกับรายได้ในอนาคต (กรอ.) ที่ตั้งขึ้นตามมติคณะรัฐมนตรี 7 เมษายน 2547\n\nกองทุนกรอ.นี้แรกเริ่มให้กู้โดยไม่จำกัดสาขาวิชา และให้กู้เฉพาะค่าเล่าเรียน ต่อมาในปี 2551-2552 ได้เปลี่ยนนโยบายให้กู้ยืมเฉพาะสาขาที่เป็นความต้องการหลักและมีความชัดเจนของการผลิตกำลังคน จากนั้นในปี 2555 ให้กู้ยืมค่าเล่าเรียนและค่าครองชีพสำหรับผู้ขาดแคลนทุนทรัพย์และจำกัดอายุผู้กู้ที่ไม่เกิน 30 ปี\n\nผู้กู้กองทุนกรอ.สามารถกู้สำหรับศึกษาในระดับอุดมศึกษาหรือเทียบเท่า ได้แก่ ปวส. อนุปริญญา และปริญญาตรี (เฉพาะสาขาที่เป็นความต้องการหลัก) ไม่จำกัดรายได้ครอบครัว ใช้หลักเกณฑ์เดียวกับกองทุน กยศ. เมื่อสำเร็จหรือเลิกการศึกษา 2 ปี จะต้องชำระคืนให้เสร็จสิ้นภายในระยะเวลา 15 ปี เมื่อผู้กู้มีรายได้ 16,000 บาทต่อเดือน หรือ 192,000 บาทต่อปี และต้องชำระให้เสร็จสิ้นภายในระยะเวลา 15 ปี นับตั้งแต่วันเริ่มต้นชำระ\n\nอย่างไรก็ตาม สุดท้าย กรอ. ถูกควบรวมเข้ากับกองทุน กยศ. ภายใต้พระราชบัญญัติกองทุนให้กู้ยืมเพื่อการศึกษาตั้งแต่ 26 กรกฎาคม 2560 โดยให้เหตุผลว่าเพื่อให้การกำหนดนโยบายด้านเงินกู้เพื่อการศึกษาเป็นเอกภาพภายใต้กฎหมายเดียวกัน\n\nสำหรับกองทุนเงินให้กู้เพื่อการศึกษา (กยศ.) ชัยณรงค์ กัจฉปานันท์ ผู้จัดการกองทุนเงินให้กู้ยืมเพื่อการศึกษา เคยให้ข้อมูลว่า กองทุนมีเงินหมุนเวียนจากการชำระหนี้คืนกว่า 30,000 ล้านบาทต่อปี ทำให้กองทุนมีเงินให้นักเรียนนักศึกษารุ่นต่อไปได้กู้ยืมโดยไม่ต้องใช้งบประมาณแผ่นดิน ตั้งแต่ปี 2561 เป็นต้นมา\n\nในปี 2565 กองทุนเงินให้กู้เพื่อการศึกษา (กยศ.) ได้เปิดระบบการกู้ยืมเป็นงบประมาณให้กู้ยืมจำนวน 38,000 ล้านบาท สำหรับนักศึกษากว่า 600,000 ราย โดยเมื่อวันที่ 31 กรกฎาคม 2565 มีผู้ยื่นกู้แล้ว 590,796 ราย รวมเป็นเงินให้กู้กว่า 27,881 ล้านบาท\n\nจากข้อมูลของ กยศ. พบว่า กองทุนปล่อยกู้กับผู้กู้ยืมเพื่อให้ได้รับโอกาสทางการศึกษาแล้ว 6,217,458 ราย เป็นเงินให้กู้กว่า 696,802 ล้านบาท แต่ยังคงมีผู้กู้ยืมที่อยู่ระหว่างชำระหนี้จำนวน 3,458,429 ราย คิดเป็น 56% ของผู้กู้ยืมทั้งหมดเป็นยอดหนี้คงเหลือจำนวน 337,857 ล้านบาท ในขณะที่มีผู้ชำระหนี้เสร็จสิ้นและ 1,633,702 ราย คิดเป็น 26% ของผู้กู้ยืมทั้งหมด\n\nประเทศไทยก็มีปัญหาในเรื่องหนี้กองทุนกู้ยืมเพื่อการศึกษาเช่นกัน ทั้งเรื่องต้องมีผู้ค้ำประกัน (ช่วงโควิด-19 กยศ. มีมาตรการช่วยเหลือ โดยยกเลิกการกำหนดให้มีผู้ค้ำประกันการชำระเงินคืนกองทุนในการทำสัญญากู้ยืมเงินใหม่ตั้งแต่ปีการศึกษา 2564) ดอกเบี้ยผิดนัดชำระที่มีอัตราสูง รวมไปถึงการขอผ่อนผันการชำระหนี้ในกรณีต่างๆ โดยเฉพาะเรื่องความสามารถในการชำระหนี้คืน พบว่าตั้งแต่ปี 2539-2563 มีผู้กู้ยืมที่ถูกดำเนินคดี 1,243,023 ราย คิดเป็น 21.33% ของผู้กู้ยืมทั้งหมด (5,828,391 ราย)\n\nปัญหาเหล่านี้ทำให้เกิดการแก้ไขพ.ร.บ.กองทุนเงินให้กู้ยืมเพื่อการศึกษา 2560 และมีการร่างพ.ร.บ.กองทุนเงินให้กู้ยืมเพื่อการศึกษา (ฉบับที่ ..) พ.ศ…. ซึ่งที่ประชุมสภาผู้แทนราษฎรลงมติรับหลักการร่าง ไปเมื่อเดือนมกราคม 2565 โดยสาระสำคัญของร่างฯ นี้คือ\n\n“ลดอัตราดอกเบี้ยเงินกู้ลงเหลือไม่เกิน 2% ต่อปี จากกฎหมายฉบับปัจจุบันที่กำหนดอัตราดอกเบี้ยไม่เกิน 7.5% ต่อปี พร้อมทั้งเปิดโอกาสให้ผู้กู้ยืมเงิน ทั้งลูกหนี้ปกติ และลูกหนี้ที่ในระหว่างการดำเนินคดี หรือมีคำพิพากษาของศาลอันถึงที่สุดแล้ว หรืออยู่ในระหว่างการบังคับคดี สามารถยื่นเรื่องขอผ่อนผัน การชำระเงินคืนกองทุน ขอลดหย่อนหนี้ ปรับโครงสร้างหนี้ แปลงหนี้ใหม่ หรือระงับการชำระเงินคืนกองทุน ตามหลักเกณฑ์ วิธีการ และเงื่อนไขที่กำหนด…”\n\nต่อมา เกิดความเคลื่อนไหวของภาคประชาชนในการรณรงค์ให้ยกเลิกหนี้ กยศ. ในโซเชียลมีเดีย โดยเมื่อวันที่ 16 สิงหาคม 2565 ทางศูนย์วิจัยรัฐสวัสดิการผุดแคมเปญ #ล้างหนี้กยศ ขึ้น เชิญชวนประชาชนที่สนใจร่วมลงชื่อ 10,000 รายชื่อ เพื่อยื่นแก้ไข พ.ร.บ. กองทุนกู้ยืมเพื่อการศึกษา ในมาตราที่ 44 เพิ่มเติม วรรคที่ 5 ให้ผู้ทำการกู้ที่สำเร็จการศึกษาเกินสองปีและยังคงมียอดกู้คงเหลือให้ถือว่าสิ้นสุดสัญญาเงินกู้ โดยให้กองทุนเก็บยอดหนี้คงค้างจากรัฐบาลต่อไป โดยแคมเปญ #ล้างหนี้กยศ เป็นส่วนหนึ่งกับแคมเปญ #เรียนฟรีถ้วนหน้า เพื่อผลักดันรัฐสวัสดิการและการให้การศึกษาเป็นสิทธิขั้นพื้นฐานที่ประชาชนทุกคนเข้าถึงได้\n\nอย่างไรก็ตาม มีเสียงวิพากษ์วิจารณ์ประเด็นการล้างหนี้ กยศ. โดยผู้ที่เห็นด้วยมองว่าไม่ควรมีใครเป็นหนี้จากการศึกษา ซึ่งเป็นสิทธิพื้นฐานที่ประชาชนทุกคนเข้าถึงได้ การล้างหนี้ กยศ. จะเป็นส่วนหนึ่งในผลักดันเรียนฟรีถ้วนหน้า และทำให้การศึกษาเป็นสวัสดิการของรัฐที่ประชาชนทุกคนเข้าถึงได้ ในขณะที่ผู้ไม่เห็นด้วยมองว่า หนี้ กยศ.เป็นหนี้ที่ตัดสินใจกู้ยืมเอง เมื่อจบการศึกษาแล้ว ผู้กู้ควรใช้หนี้คืนทั้งหมดเพื่อให้เด็กรุ่นต่อๆ ไปมีเงินที่จะได้กู้ยืม\n\nนโยบายเรียนฟรี ข้อสังเกตในแต่ละประเทศ\n\nนโยบายการเรียนฟรี หรือการจัดตั้งกองทุนกู้ยืมเพื่อการศึกษาในระดับอุดมศึกษานั้นมาจากอุดมการณ์ทางการเมืองและแนวคิดในการบริหารประเทศที่แตกต่างกัน นอกจากนั้นแต่ละประเทศก็มีปัจจัยทางการเมือง เศรษฐกิจ สังคม ที่แตกต่างกันด้วย จะเห็นได้ว่าในประเทศที่พัฒนาแล้ว อย่างประเทศในแถบสแกนดิเนเวียที่มีสวัสดิการเรียนฟรีในระดับอุดมศึกษามาจากแนวความคิดความเสมอภาคเท่าเทียมทางการศึกษาที่รัฐต้องจัดหาให้แก่ประชาชน ไม่ว่าประชาชนจะต้องการหรือไม่ ในขณะที่ประเทศกำลังพัฒนานั้นอาจจะมองว่าการการเรียนฟรีในระดับอุดมศึกษานั้นคือการเพิ่มศักยภาพแก่ทรัพยากรมนุษย์ เพื่อจะได้กลับมาสร้างมูลค่าทางเศรษฐกิจที่เพิ่มขึ้นแก่ประเทศ\n\nตัวอย่างหนึ่งที่น่าสนใจก็คือฟิลิปปินส์ ที่เพิ่งจะออกกฎหมายเรียนฟรีในระดับอุดมศึกษา หรือที่เรียกว่า Universal Access to Quality Tertiary Education Act Philippines ในปี 2017 เพื่อให้ประชาชนเข้าถึงการศึกษาในระดับอุดมศึกษามากขึ้น ในขณะเดียวกันการศึกษาระดับอุดมศึกษาก็จะเป็นตัวเสริมสร้างเศรษฐกิจและพัฒนาประเทศ โดยครอบคลุมทั้งมหาวิทยาลัยระดับรัฐ ระดับท้องถิ่น และวิทยาลัยเทคนิค และในกฎหมายนี้ยังรวมไปถึงกองทุนกู้ยืมเพื่อการศึกษาสำหรับนักศึกษาในมหาวิทยาลัยเอกชนอีกด้วย โดยปัจจุบันมีนักเรียนในระดับอุดมศึกษา 2.46 ล้านคน ได้รับประโยชน์จากกฎหมายเรียนฟรีนี้\n\nอย่างไรก็ตาม จากงานวิจัยเรื่อง Universal Access to Quality Tertiary Education in the Philippine ของ Lim, Lomer และ Millora (2018) ชี้ว่ากฎหมายเรียนฟรีในระดับอุดมศึกษาของฟิลิปปินส์ อาจจะไม่ช่วยแก้ปัญหาระบบการศึกษาของฟิลิปปินส์มากนัก เนื่องด้วยค่าเทอมของมหาวิทยาลัยรัฐในฟิลิปปินส์ถูกมากอยู่แล้ว และมีระบบจ่ายตามฐานะของครอบครัวอยู่แล้วด้วย ในขณะเดียวกฎหมายเรียนฟรีนั้นเป็นประโยชน์ต่อนักเรียนที่มาจากครอบครัวที่มีฐานะอยู่ในระดับกลางและระดับบนมากกว่า เนื่องจากนักเรียนที่มาจากครอบครัวฐานะยากจนที่สุด (เดไซล์ 1 และ 2) เรียนระดับอุดมศึกษาเพียง 12% เท่านั้น ในขณะที่นักเรียนที่มาจากครอบครัวที่มีฐานะร่ำรวย (เดไซล์ 9 และ 10) มีมากถึง 17% และนอกจากนี้ 88% ของสถาบันการศึกษาระดับอุดมศึกษาในฟิลิปปินส์ยังเป็นเอกชนอีกด้วย มีเพียง 12% เท่านั้นที่เป็นของรัฐบาล และ 54% ของนักเรียนสมัครเข้าเรียนในระดับอุดมศึกษาในสถาบันการศึกษาเอกชน และอีก 46% สมัครเข้าเรียนในระดับอุดมศึกษาในสถาบันการศึกษาของรัฐ ซึ่งสอดคล้องกันกับงานวิจัย The Politics of De-Privatisation: Philippine Higher Education in Transition ของ Saguin (2022) ที่ชี้ให้เห็นว่าการออกกฎหมายเรียนฟรีในระดับอุดมศึกษาของฟิลิปปินส์เป็นประเด็นเรื่องทางการเมืองมากกว่า\n\nข้อสังเกตในฟิลิปปินส์นั้นสอดคล้องกับสิ่งที่เกิดขึ้นในประเทศกำลังพัฒนาที่มีนโยบายเรียนฟรีในระดับอุดมศึกษาอีกหลายประเทศ เช่น บราซิล จากงานวิจัย About the End of Free Public Higher Education in Brazil โดย Almeida (2019) ชี้ว่า นโยบายการเรียนฟรีในระดับอุดมศึกษาในบราซิลเป็นประโยชน์ต่อนักเรียนฐานะดีมากกว่า โดยคนที่รวยที่สุด 40% แรกของประชากรมีโอกาสเข้าถึงการศึกษาในระดับมหาวิทยาลัย ในขณะที่ 80% ของจำนวนนักศึกษาระดับมหาวิทยาลัยเป็นกลุ่มประชากรที่รวยที่สุด 20% ของประชากรทั้งหมด รวมไปถึงประเทศกำลังพัฒนาหรือประเทศที่อยู่ในกลุ่มที่มีรายได้ต่ำถึงปานกลางอย่าง โมร็อกโก อาร์เจนตินา อียิปต์ ที่สุดท้ายแล้ว กลุ่มประชากรที่ยากจนที่สุดไม่ใช่กลุ่มประชากรที่ได้รับผลประโยชน์จากนโยบายเรียนฟรีในระดับอุดมศึกษา\n\nคำถามที่น่าสนใจก็คือ แล้วนโยบายการเรียนฟรีเป็นไปเพื่อผลักดันเรื่องอะไร จากงานวิจัยเรื่อง International Higher Education Rankings: Why No Country’s Higher Education System Can Be the Best โดย Delisle และ Preston (2019) พบว่าประเทศที่มีอัตราการเรียนจบระดับอุดมศึกษาสูง 5 อันดับแรก ส่วนมากไม่ใช่ประเทศที่มีนโยบายการเรียนฟรีในระดับอุดมศึกษา ไม่ว่าจะเป็นเกาหลีใต้ แคนาดา ญี่ปุ่น ไอร์แลนด์ และออสเตรเลีย ในขณะที่ประเทศที่มีการให้เงินสนับสนุนการศึกษาสูงหรือมีนโยบายเรียนฟรีในระดับอุดมศึกษาก็ไม่ใช่ประเทศที่มีอัตราการเรียนจบระดับอุดมศึกษาสูง เช่น ฟินแลนด์ ซึ่งเป็นประเทศที่รัฐอุดหนุนการศึกษาสูงเป็นอันดับหนึ่งถึง 96% แต่อัตราการจบการศึกษาระดับอุดมศึกษาอยู่ในอันดับที่ 25 หรือในเดนมาร์กเองที่มีนโยบายเรียนฟรีก็เกิดภาวะที่เรียกว่า “นักศึกษาตลอดกาล” (Eternity Student) นักศึกษาเรียนไม่จบการศึกษา หรือดำรงสถานะนักศึกษายาวนาน จนทางการจะออกข้อกำหนดใหม่เรื่องระยะเวลาในการเรียนฟรีในระดับอุดมศึกษา แต่ก็ได้รับการต่อต้านจนล้มเลิกไป\n\nนอกจากนี้งานวิจัยเรื่อง Process Evaluation of the Universal Access to Quality Tertiary Education Act (RA 10931): Status and Prospects for Improved Implementation ของ Ortiz และคณะ (2019) ยังชี้ให้เห็นว่า ความสามารถในการจ่ายกับการเข้าถึงการศึกษาระดับอุดมศึกษาไม่ได้สัมพันธ์กันโดยตรง โดยยกตัวอย่างประเทศเยอรมนีและออสเตรีย ซึ่งเป็นสองประเทศที่มีนโยบายเรียนฟรีในระดับอุดมศึกษา แต่กลับปรากฏว่าอยู่ในอันดับท้ายๆ ในการจัดอันดับการเข้าถึงการศึกษา นอกจากนี้งานวิจัยชิ้นนี้ยังพบว่า นโยบายการเรียนฟรีในประเทศเหล่านี้เป็นประโยชน์ต่อนักเรียนที่มีฐานะดีอยู่แล้วมากกว่า หรือในเยอรมนีเอง ที่เมื่อพิจารณาข้อมูลเชิงลึกก็จะพบว่าเด็กนักเรียนที่เรียนต่อในระดับอุดมศึกษามีความสัมพันธ์จากครอบครัวที่พ่อแม่จบการศึกษาในระดับอุดมศึกษาอีกด้วย\n\nดังนั้นจะเห็นได้ว่าการเรียนฟรีนั้นไม่ใช่นโยบายสำเร็จรูปที่จะให้ผลเช่นเดียวกันในทุกประเทศ บางประเทศนโยบายการเรียนในระดับอุดมศึกษานั้นช่วยให้อัตราการเข้าเรียนในระดับอุดมศึกษาสูงขึ้นก็จริง แต่ผู้ที่ได้ประโยชน์กลับไม่ใช่กลุ่มประชากรยากจนที่สุด ดังจะเห็นได้จากประเทศกำลังพัฒนาหลายประเทศที่ได้ยกตัวอย่างไปแล้วข้างต้น เช่น บราซิล อียิปต์ ฟิลิปปินส์ นโยบายการเรียนฟรีในระดับอุดมศึกษาอาจช่วยให้เกิดการเข้าเรียนในระดับอุดมศึกษามากขึ้นแต่ไม่สามารถลดความเหลื่อมล้ำทางการศึกษาได้อย่างมีประสิทธิภาพนัก\n\nขณะที่ในประเทศพัฒนาแล้ว เช่น ประเทศในแถบสแกนดิเนเวีย นโยบายการเรียนฟรีอาจไม่ช่วยให้อัตราการเข้าสู่การเรียนระดับอุดมศึกษาหรือการจบการศึกษาระดับอุดมศึกษาเพิ่มมากขึ้นอย่างมีนัยสำคัญ เนื่องด้วยระบบเศรษฐกิจและสวัสดิการสังคมทำให้คนที่เรียนและไม่เรียนมหาวิทยาลัย มีรายได้ไม่แตกต่างกันนัก การเพิ่มภาระค่าใช้จ่ายเพื่อเรียนมหาวิทยาลัยจึงไม่จำเป็น แม้บางประเทศจะมีสวัสดิการเรียนฟรีหรือสวัสดิการเงินกู้ยืมเพื่อการศึกษาหรือการช่วยเหลืออื่น แต่ก็เป็นนโยบายเพื่อรองรับอุดมการณ์ทางการเมืองและแนวคิดในการบริหารประเทศ ที่รัฐต้องการสร้างความเสมอภาคในการเข้าถึงการศึกษาของประชาชน\n\nข้อมูลจากหลายประเทศสะท้อนให้เห็นว่า เราอาจจะไม่สามารถพิจารณาได้เพียงว่าจะมีระบบกู้ยืมหรือเรียนฟรีหรือไม่เท่านั้น แต่จำเป็นต้องพิจารณาปัจจัยอื่นประกอบด้วย เช่น จะออกแบบการกู้ยืมอย่างไรให้ผู้กู้ผ่อนจ่ายได้โดยไม่เป็นภาระที่หนักหนาจนไม่สามารถใช้ชีวิตหลังจบการศึกษาได้ หรือจะออกแบบการเรียนฟรีอย่างไรให้โอบอุ้มกลุ่มประชากรที่จนที่สุดให้เข้าถึงการศึกษาได้มากที่สุดด้วย หรือแม้แต่ปัญหาเฉพาะหน้าอย่างหนี้จากกองทุนกู้ยืมเพื่อการศึกษาที่จะเห็นได้ว่าแต่ละประเทศก็มีแนวนโยบายในการแก้ปัญหาที่แตกต่างกันออกไปทั้งแนวทางและรายละเอียดที่จำเป็นจะต้องศึกษาพิจารณาในหลากหลายแง่มุม\n\nมากกว่านั้น คือการมองไปข้างหน้ากับภาพรวมของการศึกษาทั้งหมด ที่จำเป็นต้องพิจารณาทั้งในแง่การเป็นสวัสดิการของรัฐที่ทุกคนควรจะเข้าถึงได้อย่างเสมอภาคและเท่าเทียม รวมไปถึงการพัฒนาประเทศ ในการสร้างทรัพยากรบุคคลเพื่อตอบโจทย์สังคมเศรษฐกิจของประเทศในระยะยาวอีกด้วย\n\nการออกแบบการศึกษาควรพิจารณาผลระยะยาวและคำนึงถึงหลายมิติ โดยอาจต้องตั้งคำถามว่า การศึกษาระดับอุดมศึกษาจะตอบโจทย์สังคมเศรษฐกิจของประเทศได้อย่างไร ดังเช่น หลายประเทศในยุโรปที่มุ่งเน้นไปที่อาชีวศึกษาเพื่อผลิตแรงงานทักษะสูง เข้าสู่ภาคการผลิตที่สำคัญของประเทศ และได้ผลลัพธ์ทางเศรษฐกิจที่คุ้มค่ากว่าการทุ่มเททรัพยากรไปกับการศึกษาในรั้วมหาวิทยาลัยเพียงอย่างเดียว\n\nดูข้อมูลพื้นฐานได้ที่ https://rocketmedialab.co/database-free-education/\n\nหมายเหตุ: ข้อมูล ณ สิงหาคม 2022\n\nที่มา: Rocket Media Lab รวบรวมจากข่าวและเว็บไซต์ทางการของประเทศนั้นๆ\n\nหากพบความคลาดเคลื่อนหรือมีข้อมูลเพิ่มเติม สามารถแจ้งได้ที่อีเมล contact.rocketmedialab [at] gmail.com\n\nเกี่ยวกับ Rocket Media Lab Rocket Media Lab คือแหล่งข้อมูลติดตามประเด็นสังคม ทั้งเชิงปริมาณและคุณภาพ เพื่อต่อยอดในงานข่าว เอกลักษณ์ของ Rocket Media Lab คือการคัดเลือกโจทย์วิจัยจากประเด็นที่มีคุณค่าข่าว (newsworthy) นำเสนอเป็นสองส่วน คือ 1) ฐานข้อมูลดิบ เป็นฐานข้อมูลสาธารณะให้สื่อมวลชนและผู้ที่สนใจสามารถอ้างอิงได้ และ 2) บทวิเคราะห์ เป็นบทความความคิดเห็นที่ตั้งอยู่บนฐานข้อมูล Rocket Media Lab ออกแบบการวิจัยด้วยระเบียบวิธีหลากหลาย อาทิ การค้นคว้าสอบทานจากฐานข้อมูลสาธารณะ ทั้งที่มีอยู่แล้วและที่รวบรวมขึ้นใหม่ การสำรวจทัศนคติและพฤติกรรมของคน ผ่านแบบสอบถามหรือเครื่องมือติดตามบทสนทนาในสื่อสังคม การทบทวนวรรณกรรม และการสัมภาษณ์ Rocket Media Lab ได้รับทุนสนับสนุนการดำเนินงานจาก National Endowment for Democracy (NED) เป็นเวลา 1 ปีนับตั้งแต่ 1 ต.ค. 2563 จนถึง 30 ก.ย. 2564 https://rocketmedialab.co\n\nhttps://www.facebook.com/rocketmedialab.co\n\nhttps://twitter.com/rocketmedialab\n\ncontact.rocketmedialab@gmail.com\n\nป้ายคำ\n\n",
    "ราชกิจจาฯ เผยวิธีสะกดชื่อประเทศ-เมืองแบบใหม่ คุ้นไหม? \"ฮิวจีจาเนย์รู\"": "การกำหนดวิธีสะกดชื่อประเทศ ดินแดน และเมือง ทั่วโลก แบบใหม่ของสำนักงานราชบัณฑิตยสภา เผยแพร่ผ่านเว็บไซต์ราชกิจจานุเบกษาแล้วเมื่อวันพฤหัสบดี (1 ก.ย.) พบว่ามีการกำหนดชื่อประเทศและเมืองบางแห่งแบบใหม่ที่ตรงกับภาษาที่ใช้ในท้องถิ่นมากขึ้น แต่อาจยังไม่คุ้นหูคนไทยจำนวนมาก\n\nปรับชื่อสถานที่ในประเทศพูดโปรตุเกส\n\nหนี่งในนั้นคือประเทศที่ใช้ภาษาโปรตุเกสเป็นภาษาหลักในการสื่อสาร เช่น ประเทศโมซัมบิก ในทวีปแอฟริกา ที่นอกจากเขียนว่า \"โมซัมบิก\" เหมือนเดิมได้แล้ว ยังเขียนว่า \"มูซังบีก\" ได้ด้วย เช่นเดียวกับประเทศติมอร์เลสเต ที่สำนักงานราชบัณฑิตยสภา กำหนดให้สะกดชื่อใกล้เคียงกับเสียงในภาษาโปรตุเกสมากขึ้น คือ \"ติโมร์-แลชต์\" แต่ก็ยังใช้คำเดิมได้\n\nอีกประเทศที่ใช้ภาษาโปรตุเกส คือ บราซิล สำนักงานราชบัณฑิตยสภาเปลี่ยนแปลงการสะกดชื่อหลายรัฐและหลายเมือง เช่น นครริโอเดจาเนโร สามารถสะกดว่า \"ฮิวจีจาเนย์รู\" ได้\n\nกัมพูชา-เมียนมา-มาเลเซีย ใกล้เคียงภาษาถิ่นขึ้น\n\nข้ามมากันที่ประเทศเพื่อนบ้าน ก็พบว่ามีการเปลี่ยนหรือเพิ่มวิธีการสะกดชื่อตามภาษาท้องถิ่น หนึ่งในนั้นคือ กัมพูชา ที่นอกจากสามารถสะกดแบบเดิมแล้ว ยังอนุญาตให้สะกดตามเสียงในภาษาเขมรอีกด้วย เช่น\n\nบันทายมีชัย, บ็อนเตียย์เมียนเจ็ย\n\nพระตะบอง, บัตดอมบอง\n\nกันดาล, ก็อนดาล\n\nพระวิหาร, เปรียะฮ์วิเฮียร์\n\nเสียมราฐ, เซียมเรียบ\n\nพระสีหนุ, ซีฮะนุวิลล์\n\nประเทศเมียนมาก็เหมือนกัน สามารถเลือกใช้ชื่อที่สะกดแบบแพร่หลาย และแบบใกล้เคียงภาษาท้องถิ่นได้ เช่น\n\nอิรวดี, เอยาวะดี\n\nมัณฑะเลย์, มานดะเล\n\nพะโค, บะโก (แบบใหม่ตัดคำว่า \"หงสาวดี\" ออกไป)\n\nสะกาย, ซะไกง์\n\nตะนาวศรี, ตะนีนตายี\n\nย่างกุ้ง, ยานโกน\n\nส่วนมาเลเซีย ก็สามารถใช้สะกดแบบเดิมและแบบใกล้เคียงภาษาท้องถิ่น เช่น\n\nยะโฮร์, โจโฮร์\n\nกลันตัน, เกอลันตัน\n\nซาบาห์, ซาบะฮ์\n\nซาราวัก, ซาราวะก์\n\nกัวลาลัมเปอร์, กัวลาลุมปูร์\n\nตรังกานู, เตอเริงกานู\n\nสหรัฐเปลี่ยนนิดหน่อย\n\nเมื่อดูจากชื่อสถานที่ในประเทศสหรัฐแล้ว พบว่ามีการเปลี่ยนแปลงเล็กน้อย ได้แก่ รัฐอิลลินอยส์ เปลี่ยนมาสะกดว่า \"อิลลินอย\" แบบไม่มี ส์ ขณะที่รัฐเทกซัส เปลี่ยนมาสะกดว่า \"เท็กซัส\" มีไม้ไต่คู้บน ท.ทหาร\n\nเรียกฮ่องกง-มาเก๊า ด้วยชื่อจีนกลางได้\n\nชื่อเขตการปกครองของจีนก็นั้น นอกจากคงคำเดิมเอาไว้ ยังเพิ่มการสะกดที่ใกล้เคียงกับภาษาจีนกลาง ให้เลือกใช้ได้ ดังนี้\n\nมองโกเลียใน, เน่ย์เหมิงกู่\n\nทิเบต, ซีจ้าง\n\nฮ่องกง, เซียงก่าง\n\nมาเก๊า, เอ้าเหมิน\n\nขณะที่คำว่า \"ชุงกิง\" ถูกตัดออกจากการสะกดชื่อเมืองฉงชิ่ง และ \"เทียนสิน\" ถูกตัดออกจากการสะกดชื่อนครเทียนจิน\n\nอื่นๆ\n\nนอกจากนี้ ยังมีการปรับเปลี่ยนชื่อประเทศและเขตปกครองบางแห่งเล็กน้อย ดังนี้",
    "เรียนฟรี และหนี้ กยศ. จากการสำรวจข้อมูลทั่วโลก ยังไม่มีทางออกที่สมบูรณ์แบบ": "เรียนฟรี และหนี้ กยศ. จากการสำรวจข้อมูลทั่วโลก ยังไม่มีทางออกที่สมบูรณ์แบบ",
    "Scoop : 10 เรื่องน่ารู้ ก่อนดูวอลเลย์บอลหญิงชิงแชมป์โลก 2022": "ในโลกของวอลเลย์บอล มหกรรมกีฬาโอลิมปิกเกมส์ ถือว่าเป็นรายการที่ยิ่งใหญ่ที่สุด ส่วนรายการที่ยิ่งใหญ่ไม่ต่างกันอีกรายการ คือ “รายการวอลเลย์บอลชิงแชมป์โลก” ที่จะจัดขึ้นทุกๆ 4 ปี เช่นเดียวกันกับกีฬาโอลิมปิก และในปีนี้ก็ถึงคราวที่รายการนี้เวียนมาบรรจบอีกครั้งหนึ่ง\n\nในประเภทหญิงนั้น จะแข่งขันกันระหว่างวันที่ 23 กันยายน ถึงวันที่ 15 ตุลาคม 2565 โดยมีประเทศเนเธอร์แลนด์ และประเทศโปแลนด์ เป็นเจ้าภาพร่วมกัน 2 ประเทศ ซึ่งทางเราก็ไม่พลาดที่จะรวบรวม 10 เรื่องน่ารู้เกี่ยวกับวอลเลย์บอลหญิงชิงแชมป์โลกมาให้ทุกท่านทราบกัน เพื่อจะได้รับชมการแข่งขันได้อย่างสนุกสนานมากขึ้น\n\nวอลเลย์บอลชิงแชมป์โลก กับวอลเลย์บอลเวิลด์คัพ เป็นคนล่ะรายการ\n\nหลายคนที่ไม่ได้ติดตามวอลเลย์บอลกันอย่างใกล้ชิด อาจจะสับสนในชื่อรายการของวอลเลย์บอลกันบ้าง เพราะว่าในภาษาอังกฤษมีทั้งชื่อ Volleyball World Cup และ Volleyball World Championship\n\nซึ่งจากความคุ้นเคยจากการแข่งขันฟุตบอลโลก ทำให้หลายๆ คนเข้าใจว่าวอลเลย์บอลชิงแชมป์โลกคือ รายการ World Cup แต่ที่จริงแล้วเป็นความเข้าใจผิด เพราะถ้าพูดถึงรายการวอลเลย์บอลชิงแชมป์โลก จะหมายถึง รายการ World Championship ส่วนรายการ World Cup เป็นการแข่งขันอีกรายการที่ได้มีการจัดแข่งขันกันเพิ่มขึ้นมาในภายหลัง\n\nวอลเลย์บอลชิงแชมป์โลก คือ รายการที่เก่าแก่ที่สุดของวงการวอลเลย์บอล\n\nวอลเลย์บอลชิงแชมป์โลก เป็นรายการที่เก่าแก่ที่สุดของวงการวอลเลย์บอล มีอายุ 70 ปี จัดขึ้นเป็นครั้งแรกในปี 1952 โดยมีเจ้าภาพคือ สหภาพโซเวียต ใ\n\nนการแข่งขันครั้งแรกมีทีมเข้าร่วมเพียง 8 ทีม และส่วนใหญ่เป็นทีมจากทวีปยุโรปเป็นหลัก มีเพียงอินเดีย หนึ่งเดียวจากทวีปเอเชีย ที่ไม่ใช่ทีมในทวีปยุโรป การแข่งขันใช้ระบบทุกทีมพบกันหมด และทีมที่มีคะแนนสูงสุด ก็คือ ทีมเจ้าภาพ สหภาพโซเวียต คว้าแชมป์โลกได้เป็นประเทศแรก\n\nประเทศเจ้าของตำแหน่งแชมป์โลกมากที่สุด\n\nสหภาพโซเวียตในอดีต คือ มหาอำนาจของวงการวอลเลย์บอลหญิง ที่สามารถคว้าแชมป์โลกไปครองได้ถึง 5 สมัย จากการเข้าชิงชนะเลิศมากที่สุด 7 ครั้ง โดยมีเพียงแค่ 8 ประเทศที่สามารถไปถึงตำแหน่งแชมป์โลก คือ สหรัฐอเมริกา, อิตาลี, เซอร์เบียและมีเพียง 5 ประเทศที่คว้าแชมป์โลกได้มากกว่า 1 ครั้ง คือ สหภาพโซเวียต (5 ครั้ง), ญี่ปุ่น (3 ครั้ง), คิวบา (3 ครั้ง), จีน (2 ครั้ง), รัสเชีย (2 ครั้ง)\n\nประเทศที่เข้ารอบชิงชนะเลิศมากที่สุด\n\nนับตั้งแต่ปี 1978 รายการวอลเลย์บอลชิงแชมป์โลก ปรับรูปแบบการแข่งขันจากระบบพบกันหมด ใครได้คะแนนมากที่สุดเป็นแชมป์ เปลี่ยนมาเป็นระบบแพ้ตกรอบและมีรอบชิงชนะเลิศ จากการแข่งขันทั้งหมด 11 ครั้ง ประเทศจีน เป็นทีมที่ผ่านเข้าถึงรอบชิงชนะเลิศได้มากที่สุด จำนวน 5 ครั้ง\n\nประเทศที่อกหักในรอบชิงชนะเลิศมากที่สุด\n\nบราซิล และ จีน คือ 2 ทีมที่พ่ายแพ้ในรอบชิงชนะเลิศมากที่สุด 3 ครั้งเท่ากัน แต่บราซิลน่าสงสารกว่าตรงที่ได้เข้ารอบชิงชนะเลิศทั้งหมด 3 ครั้งแล้วก็แพ้ต่อคู่แข่งไปทุกครั้ง ยังไม่เคยคว้าแชมป์โลกมาครองได้แม้แต่ครั้งเดียว\n\nประเทศที่เคยเป็นเจ้าภาพวอลเลย์บอลหญิงชิงแชมป์โลกมากที่สุด\n\nวอลเลย์บอลชิงแชมป์โลก จัดขึ้นมาแล้ว 18 ครั้ง มีประเทศที่รับเป็นเจ้าภาพทั้งหมด 11 ประเทศ คือ จีน, บัลแกเรีย, ฝรั่งเศส, เยอรมนี, อิตาลี, เม็กซิโก, เปรู และเช็กโกสโลวาเกีย โดยมีเพียง 3 ประเทศที่เคยเป็นเจ้าภาพมากกว่า 1 ครั้ง ได้แก่ บราซิล (2 ครั้ง), อดีตสหภาพโซเวียต (3 ครั้ง) และญี่ปุ่น ที่เคยเป็นเจ้าภาพมามากที่สุด จำนวน 5 ครั้ง\n\nวอลเลย์บอลหญิงชิงแชมป์โลก 2022 เป็นครั้งแรกที่มีเจ้าภาพร่วมกัน 2 ประเทศ\n\nปกติแล้วการแข่งขันในแต่ล่ะครั้งจะมีหนึ่งประเทศรับเป็นเจ้าภาพ แต่ในช่วงหลายปีที่ผ่านมา กระแสการขอเป็นเจ้าภาพร่วมกันหลายประเทศเริ่มเพิ่มมากขึ้น ซึ่งหลักๆ แล้วเหตุผลนั้นมาจากต้องการลดค่าใช้จ่ายของประเทศเจ้าภาพในการจัดการแข่งขัน\n\nและเปิดโอกาสให้ประเทศเล็กๆที่ไม่มีศักยภาพที่จะเป็นเจ้าภาพเพียงชาติเดียวให้มีโอกาสที่จะเป็นเจ้าภาพมากขึ้นด้วย ในวงการวอลเลย์บอลก็เริ่มต้นครั้งแรกจากวอลเลย์บอลชายชิงแชมป์โลก 2018 ที่อิตาลีและบัลแกเรียเป็นเจ้าภาพร่วมกัน แต่ในการแข่งขันวอลเลย์บอลชิงแชมป์โลก 2022 นี้ จะเป็นครั้งแรกของประเภททีมหญิงที่จะมีเนเธอร์แลนด์ และโปแลนด์ เป็นเจ้าภาพร่วมกัน\n\nประเทศที่เข้าร่วมการแข่งขัน และระบบการคัดเลือกเข้ามาแข่งขัน\n\nวอลเลย์บอลหญิงชิงแชมป์โลก ถือว่าเป็นรายการที่จัดโดยสหพันธ์วอลเลย์บอลนานาชาติ ที่มีจำนวนทีมเข้าร่วมมากที่สุด โดยมี 24 ประเทศเข้าร่วมการแข่งขันที่ผ่านการคัดเลือกเข้าแข่งขันมา ดังนี้\n\nเนเธอร์แลนด์ เจ้าภาพ\n\nโปแลนด์ เจ้าภาพ\n\nเซอร์เบีย แชมป์เก่า\n\nสาธารณรัฐโดมินิกัน แชมป์โซนทวีปอเมริกาเหนือและอเมริกากลาง (NORCECA)\n\nเปอร์โตริโก้ รองแชมป์โซนทวีปอเมริกาเหนือและอเมริกากลาง (NORCECA)\n\nอิตาลี แชมป์โซนทวีปยุโรป (CEV)\n\nตุรกี อันดับ 3 ทวีปยุโรป (CEV) *ได้สิทธิ์แทนประเทศเซอร์เบีย\n\nจีน ทีมอันดับ 1 โซนทวีปเอเชีย (AVC)\n\nญี่ปุ่น ทีมอันดับ 2 โซนทวีปเอเชีย (AVC)\n\nบราซิล แชมป์โซนทวีปอเมริกาใต้ (CSV)\n\nโคลอมเบีย รองแชมป์โซนทวีปอเมริกาใต้ (CSV)\n\nแคเมอรูน แชมป์โซนทวีปแอฟริกา (CAVB)\n\nเคนย่า รองแชมป์โซนทวีปแอฟริกา (CAVB)\n\nส่วนที่เหลืออีก 11 ทีมจะพิจารณาประเทศที่ได้สิทธิ์เข้าร่วมการแข่งขันเรียงตามอันดับโลกหลังจบปี 2021 ดังนี้ สหรัฐอเมริกา, เยอรมนี, เบลเยี่ยม, เกาหลีใต้, บัลแกเรีย, แคนาดา, ไทย, อาร์เจนติน่า, สาธารณรัฐเช็ก, คาซัคสถาน และประเทศสุดท้ายคือ โครเอเชีย ที่ได้สิทธิ์เข้าร่วมแข่งขันแทนรัสเชีย ที่โดนแบนจากสหพันธ์วอลเลย์บอลนานาชาติ จากกรณีที่รุกรานยูเครน\n\nผลงานของทีมสาวไทยในอดีต\n\nประเทศไทย ได้สิทธิ์เข้าร่วมการแข่งขันวอลเลย์บอลชิงแขมป์โลกมาทั้งหมด 5 ครั้ง คือ ปี 1998, 2002, 2010, 2014 และ 2018 โดยอันดับที่ดีที่สุดที่สาวไทยทำได้ คือ อันดับที่ 13 ในปี 1998, 2010 และ 2018 ส่วนปี 2014 นั้นทีมไทยทำได้เพียงแค่อันดับที่ 17 ร่วม\n\nประเทศที่น่าจับตามองในการแข่งขันครั้งนี้\n\nถ้าหากจะให้เลือกประเทศที่มีโอกาสคว้าแชมป์โลกในปีนี้ได้ พวกเราของฟันธงไว้ดังนี้\n\nเต็ง 1 อิตาลี เจ้าของแชมป์วอลเลย์บอลเนชั่นส์ลีก 2022 ถ้าตราบใดที่อิตาลียังมีซูเปอร์สตาร์อย่าง เปาล่า อีกัวนู อยู่ในทีม คงไม่มีใครกล้ากาชื่ออิตาลีออกจากสารบบทีมลุ้นแชมป์ไปได้\n\nเต็ง 2 เซอร์เบีย เจ้าของตำแหน่งแชมป์เก่า ที่ยังมีอาวุธหลักเป็นสิงห์อีซ้าย ทิยาน่า บอสโควิช เป็นกำลังสำคัญ\n\nเต็ง 3 สหรัฐอเมริกา ถึงแม้ว่าดาวดังหลายคนจะประกาศเลิกเล่นทีมชาติไปหลังจากจบโตเกียวโอลิมปิก แต่ด้วยระบบทีมที่แข็งแกร่ง และทรัพยากรนักกีฬาที่มีให้เลือกมากมาย ทำให้อเมริกาเป็นอีกหนึ่งทีมที่ไม่สามารถมองข้ามไปได้\n\nนอกจาก 3 ทีม ที่กล่าวไปแล้ว ก็ยังมี จีน และบราซิล สองประเทศยักษ์ใหญ่ที่ในปีนี้อาจจะไม่ได้อยู่ในฟอร์มที่ดีเท่าไรนัก แต่ก็อาจจะเป็นทีมที่มีสิทธิ์สอดแทรกเข้ามาลุ้นแชมป์ได้เช่นเดียวกัน",
    "จีนแฉสหรัฐฯ เลี้ยงไข้สงครามตะวันออกกลาง ปากว่าตาขยิบสิทธิมนุษยชน": "\n\n\n\nสมาคมผู้สื่อข่าวแห่งประเทศจีนได้จัดการแถลงข่าวเรื่องโดยเชิญผู้เชี่ยวชาญมาบรรยายสรุปรายงานของสมาคมสิทธิมนุษยชนศึกษาแห่งประเทศจีน ซึ่งเผยแพร่เมื่อต้นเดือนสิงหาคมรายงานของ NGO จีนระบุว่า สาเหตุที่ภูมิภาคตะวันออกลางตกอยู่ภายใต้ความวุ่นวายอย่างยาวนาน เพราะการแทรกแซงของสหรัฐฯ ที่ก่อสงครามและสร้างความขัดแย้งในประเทศต่างๆ ฉวยโอกาสเพื่อแสวงหาผลประโยชน์สหรัฐฯ ก่อสงครามในตะวันออกกลาง ตั้งแต่สงครามอ่าวเปอร์เซีย (1990-1991) สงครามอัฟกานิสถาน (2001-2021) สงครามอิรัก (2003-2011) และยังอยู่เบื้องหลังขบวนการ “อาหรับสปริง” ที่ลุกลามเป็นสงครามในลิเบีย ซีเรีย และที่อื่นๆนิตยสารของสถาบันสมิธโซเนียนของสหรัฐฯ ระบุว่า ตั้งแต่ปี 2001 สหรัฐฯ ใช้ข้ออ้างเรื่อง “ก่อการร้าย” ทำสงครามและปฏิบัติการทางทหารในประเทศต่างๆ มากถึงร้อยละ 40 ของทั้งโลกความไม่สงบทำให้ประเทศต่างๆ ไม่สามารถพัฒนาเศรษฐกิจได้ ประชาชนถูกสังหารและละเมิดสิทธิมนุษยชน ภูมิภาคตะวันออกกลางที่เคยเป็น “อู่อารยธรรม” ต้องย่อยยับ พิพิธภัณฑ์และโบราณวัตถุถูกทำลายหรือปล้นชิง สถานที่สำคัญทางศาสนาเสียหาย มีการเผาและห้ามศึกษาพระคัมภีร์อัลกุรอาน เพราะสหรัฐฯ มองว่าอารายธรรมมุสลิมเกี่ยวข้องกับการก่อการร้ายสหรัฐฯ คือผู้ที่ได้ประโยชน์จากสถานการณ์นี้ ทั้งการยึดครองทรัพยากรอย่างน้ำมัน ควบคุมการผลิตและการค้าธัญพืชในตะวันออกกลางที่เป็นแหล่งเพาะปลูกข้าวสาลีและข้าวโพดที่สำคัญของโลก จนก่อให้เกิดการขาดแคลนอาหาร ราคาอาหารพุ่งสูง สร้างปัญหาทางมนุษยธรรมล่าสุด สหรัฐฯ ยังอายัดทรัพย์สินของธนาคารแห่งชาติอัฟกานิสถาน ทำให้รัฐบาลไม่มีเงินทุนสำรองใช้ นี่คือการ “เลี้ยงไข้” ไม่ให้อัฟกานิสถานฟื้นฟูประเทศได้ แม้ว่าสหรัฐฯ จะถอนตัวออกไปแล้วก็ตามศ.หวัง หลินชง รองประธานสถาบันวิจัยตะวันออกกลาง กล่าวว่า สหรัฐฯ ใช้อำนาจบาตรใหญ่ ล้มรัฐบาลของประเทศที่ไม่เอื้อประโยชน์ให้ แทรกแซงอธิปไตยและกิจการภายในของประเทศอื่น“สหรัฐฯ นำกฎหมายของตนไปบังคับใช้กับประเทศอื่น ใช้มาตรการคว่ำบาตรฝ่ายเดียว แม้แต่ในช่วงการระบาดของโรคโควิด-19 ก็ไม่ผ่อนปรนการคว่ำบาตร ทำให้ประเทศต่างๆ ไม้ได้รับวัคซีน อุปกรณ์การแพทย์ และเวชภัณฑ์อย่างทันท่วงที”ความไม่สงบในตะวันออกกลางยืดเยื้อกว่า 10 ปี เพราะสหรัฐฯ เปลี่ยนความขัดแย้งทางการเมืองในประเทศ ให้เป็นสงครามกลางเมือง และยกระดับเป็นสงครามระหว่างประเทศ ความไม่สงบนี้เปิดทางให้กลุ่มก่อการร้ายขยายตัวนักวิจัยชาวจีนที่ค้นคว้าเรื่องสงครามซีเรีย ตั้งคำถามว่า สหรัฐฯ ใช้นโยบายปราบปรามกลุ่มก่อการร้ายมานานกว่า 10 ปี แต่ทำไมยิ่งปราบยิ่งเติบโต?สาเหตุเพราะความไม่สงบในตะวันออกกลาง ทำให้เศรษฐกิจไม่พัฒนา เอื้อต่อการขยายอิทธิพลของกลุ่มก่อการร้าย นอกจากนี้ สหรัฐฯ นิยามกลุ่มก่อการร้ายตามผลประโยชน์ของตัวเอง หากกลุ่มนั้นมีประโยชน์ต่อสหรัฐฯ ก็จะไม่ถูกปราบ และหลายกลุ่มพัฒนาเป็นกลุ่มก่อการร้าย“สหรัฐญ ส่งทหารไปเฝ้าบ่อน้ำมันในซีเรีย อ้างว่าเพื่อป้องกันไม่ให้ตกไปอยู่ในมือของกลุ่มก่อการร้าย สหรัฐฯ ใช้สิทธิอะไร? อาวุธที่กลุ่มกบฏในซีเรียใช้ก็มาจากสหรัฐฯ สหรัฐฯ ใช้ 2 มาตรฐานในการปราบปรามกลุ่มก่อการร้าย กลุ่มที่เป็นอันตรายต่อสหรัฐฯ จะถูกปราบปราม แต่กลุ่มที่เอื้อประโยชน์ให้จะไม่ถูกปราบ และยังจะได้รับการสนับสนุนด้วย”ผู้เชี่ยวชาญด้านกฎหมายระหว่างประเทศ ระบุว่า เรือนจำกวนตานาโม ในประเทศคิวบา คือตัวอย่างที่ชัดเจนเรื่องการละเมิดสิทธิมนุษยชนของสหรัฐฯ คุกแห่งนี้มีการทรมานนักโทษอย่างเป็นระบบ นักโทษส่วนใหญ่ไม่เคยได้รับการพิจารณาคดีนานนับ 10 ปี กลายเป็น “นักโทษชั่วนิรันดร์” ปีนี้คุกกวนตานาโมครบรอบ 20 ปีแล้ว แต่ยังไม่ถูกปิดตัวลง ถึงแม้สหประชาชนชาติและองค์กรสิทธิมนุษยชนมากมายเรียกร้องให้ปิด “นรกบนดิน” แห่งนี้ก็ตามสหรัฐฯ ตั้ง \"คุกลับ\" ในประเทศอื่นๆ เพื่อหลีกเลี่ยงพันธะทางกฎหมายของสหรัฐฯ และเมื่อมีการสอบสวนเรื่องการทารุณกรรม และละเมิดสิทธิมนุษยชนจากองค์กรระหว่างประเทศ สหรัฐฯ กลับคว่ำบาตรองค์กรที่มาตรวจสอบ สหรัฐฯ ตั้งมาตรฐานให้ประเทศอื่นๆ แต่ทำไม่ได้ตามมาตรฐานที่ตัวเองตั้งไว้ สหรัฐฯ ไม่เคยพูดถึงการละเมิดสิทธิมนุษยชนของตัวเองในภูมิภาคต่างๆ ของโลก รวมถึงการเหยียดเชื้อชาติและทำร้ายคนเอเชียในสหรัฐฯ เองด้วยนโยบายของจีนต่อภูมิภาคตะวันออกกลาง คือ สนับสนุนการพัฒนาประเทศ สร้างความกินดีอยู่ดีให้ประชาชน และไม่แทรกแซงกิจการภายในของประเทศอื่น ประธานาธิบดีสี จิ้นผิง กล่าวว่าสหรัฐฯ ใช้สิทธิมนุษยชนเป็นเครื่องมือทางการเมือง เชื่อมโยงกับนโยบายต่างประเทศ การค้า การลงทุน และใช้สิทธิมนุษยชนเป็นเงื่อนไขในการให้ความช่วยเหลือประเทศต่างๆ สหรัฐฯ ตราหน้าประเทศอื่นว่าละเมิดสิทธิมนุษยชน และจะไม่มีความร่วมมือด้วยรัฐบาลจีนไม่เคยเลือกปฏิบัติในการให้ความช่วยเหลือประเทศต่างๆ เพราะเชื่อว่า หากสนับสนุนให้ประเทศมีการพัฒนา ประชาชนมีชีวิตที่ดีขึ้น ความไม่สงบก็จะลดน้อยลง กลุ่มก่อการร้ายจะไม่มีเงื่อนไขในการเพิ่มแนวร่วม สันติภาพจะเกิดขึ้น นี่คือแนวคิดของจีน ที่เชื่อว่า ไม่มีประเทศใดเป็นมหาอำนาจเพียงหนึ่งเดียว ทั่วทั้งโลกต่างร่วมในชะตาเดียวกัน",
    "จีนอนุมัติทดลองวัคซีนโควิดชนิดสูดพ่น สูดครั้งเดียวป้องกันโควิด 3 เท่า": "แม้เราจะเริ่มปรับตัวอยู่กับโควิด 19 กันได้มากขึ้นแล้วแต่บริษัทผลิตวัคซีนทั่วโลกยังคงเดินหน้าพัฒนาคุณภาพของวัคซีนให้มีประสิทธิภาพมากขึ้นต่อไป\n\n\n\nล่าสุดวัคซียป้องกันโควิด 19 ชนิดสูดพ่นที่พัฒนาโดยบริษัทแคนซิโน ไบโอโลจิกส์ (CanSino Biologics) สัญชาติจีนที่ร่วมมือกับสถาบันเทคโนโลยีชีวภาพปักกิ่งได้ยืนยันว่า วัคซีนดังกล่าวได้รับการรับรองจากหน่วยกำกับดูแลยาของทางการจีนแล้ว หลังจากบริษัทแคนซิโน ไบโอโลจิกส์ ได้คิดค้น และทดลองวัคซีนด้านโควิดชนิดสูดดมมาตั้งแต่ปีก่อน\n\nวัคซีนต้านโควิดชนิดสูดดม คือ “คอนวิดีเซียแอร์ (Convidecia Air)” เป็นตัวที่ต่อยอดมาจาก AD5-nCOV หรือคอนวิดีเซีย วัคซีนโควิด-19 ชนิดอะดีโนไวรัสเวกเตอร์ที่ฉีดเข็มเดียว และใช้ในหลายประเทศทั่วโลก โดยเมื่อใช้รูปแบบสูดพ่น ของเหลวจะเปลี่ยนเป็นละอองเพื่อสูดเข้าร่างกายทางปาก\n\nการศึกษาที่ตีพิมพ์ในวารสารการแพทย์ The Lancet ระบุว่า คอนวิดีเซียแอร์สามารถกระตุ้นภูมิคุ้มกันของร่างกาย เซลล์ และเยื่อเมือก ให้แข็งแรงขึ้นได้ สามารถป้องกันโควิด-19 ได้ 3 เท่า และควบคุมการติดเชื้อและการแพร่กระจายของไวรัสได้อย่างมีประสิทธิภาพเพียงสูดพ่นไปแค่ครั้งเดียว\n\nแคนซิโน ระบุว่า การอนุมัติจากสำนักงานบริหารผลิตภัณฑ์ทางการแพทย์แห่งชาติจีน (NMPA) ครั้งนี้ เป็นการอนุมัติให้ใช้คอนวิดีเซียแอร์เป็นวัคซีนกระตุ้นหรือบูสเตอร์โดส และยังต้องรอการอนุมัติจากหน่วยงานกำกับดูแลเพิ่มเติม จึงจะสามารถขายในเชิงพาณิชย์ได้ และยอดขายจะขึ้นอยู่กับสถานการณ์ของโควิด-19 ทั้งในและต่างประเทศ รวมถึงอัตราการฉีดวัคซีนของจีน\n\nทั้งนี้ประเทศจีนยังคงใช้นโยบาย Zero COVID ที่เข้มงวด ทำให้จีนประกาศล็อกดาวน์เมืองเสินเจิ้นและเฉิงตู และกุ้ยหยางแม้ว่าพบผู้ติดเชื้อทั้งประเทศรวมกันไม่ถึง 2,000 ราย\n\nตั้งแต่ปี 2563 ถึงบัดนี้จีนอนุมัติวัคซีนผลิตในประเทศชนิดฉีดไปแล้ว 8 ชนิด แต่ อย.จีนยังไม่อนุมัติวัคซีนต่างประเทศ รวมทั้ง mRNA ผลิตโดยไฟเซอร์/ไบออนเทค หรือโมเดอร์นา ที่อัตราประสิทธิภาพดีกว่าเมื่อเทียบกับวัคซีนชนิดอื่น\n\nสำหรับวัคซีนแบบสูดพ่นไม่ได้เพียงบริษัทวัคซีนจากจีนเท่านั้น ก่อนหน้านี้ยังมีนักวิทยาศาสตร์ในหลายประเทศ อาทิ คิวบา แคนาดา และสหรัฐ กำลังทดลองวัคซีนป้องกันโควิด-19 ชนิดสูดพ่นด้วยเช่นกัน\n\n\n\nที่มา CanSino Reuters",
    "ลันตา กับ เพชร เริ่มพัฒนาความสัมพันธ์แอบคบกันอย่างเงียบๆ": "ลันตา กับ เพชร เริ่มพัฒนาความสัมพันธ์แอบคบกันอย่างเงียบๆ แต่ลูกๆ ของเพชร ทั้ง พลอย มุก และ โอปอล เริ่มเห็นพิรุธ ละคร กั๊กนักรักซะเลย เวลา 21.40 น. ช่อง PPTV\n\nโปรแกรมรายการทีวี\n\nช่อง 3\n\n19.00 น. อ้ายข่อยฮักเจ้า บักโจ้ รอดตายอย่างหวุดหวิดหลังจากถูกพญานาคเล่นงานในถ้ำนาคา โชคดีที่ ฉัตรตะวัน และ ภูดนัย ช่วยไว้\n\n23.00 น. ชีวิตดี๊ดี คุณนารีภัฏฐ์ หรือ ครูแนร์รี่ สาวคนเก่งที่กว่าจะยืนตรงจุดที่ตัวเองตั้งเป้าไว้ได้ ต้องผ่านบทพิสูจน์มากมาย\n\nช่อง 7HD\n\n12.45 น. ชุมทางดาวทอง เปิดเวทีเสิร์ฟความสนุกสุดหรรษา กับเหล่าศิลปินจากค่ายแกรมมี่โกลด์ หนุ่มหล่อ เต๋า ภูศิลป์ จับคู่สาวสวย แป้งร่ำ ศิวนารี และพบความสนุกจากคณะศิลปินตลก โอบะ เสียงเหน่อ พร้อมสาระเรื่องสุขภาพดี๊ดีจากคู่หูกูรู หมอโฉบ-หมออีฟ\n\nช่องวัน31\n\n19.00 น. เจ้าสาวยืนหนึ่ง ฟ้าใส พา น้องต้นกล้า ลูกชายที่เกิดจาก มาวิน บุกมาถึงที่บ้านของ นิสา เพื่อเรียกร้องให้นิสายอมให้ตนเองและน้องต้นกล้าเข้ามาอยู่อาศัยที่บ้านหลังนี้\n\n20.30 น. สายรุ้ง แววพรรณ ออกคำสั่งด่วนฟ้าผ่าเพื่อเล่นงาน ทรงยศ เพราะไม่พอใจหนักที่ทรงยศเอาเวลางาน ไปคอยตามช่วยเหลือ เมทนี จนทำให้โรงแรมเกิดความเสียหาย\n\nช่อง MONO 29\n\n19.50 น. พยัคฆ์ร้าย 007 รหัสลับทลายโลก เจ้าหน้าที่ MI6 อเล็กซ์ เทรเวลยาน กลับกลายเป็นอาชญากรและวางแผนทำลายโลกด้วยอาวุธทรงอานุภาพจากอวกาศ เจมส์ บอนด์ ต้องขอความช่วยเหลือจากอดีตพันธมิตรในคิวบา มอนติ คาร์โล สวิสเซอร์แลนด์ หรือแม้แต่รัสเซีย เพื่อต่อกรกับสาวงามสุดอันตราย ซีเนีย โอนาทอปป์ ที่จะก่อการร้ายพลิกโลก\n\n22.55 น. ซีรีส์ สวยเผ็ดสืบเด็ดแอลเอ ปี 2 (ตอนจบ) เมื่อสงครามตำรวจและกองกำลังค้ายาได้ยุติลง แมคเคนน่า เสียใจอย่างมากถึงการจากไปคนรัก โดยมี ซิด อยู่เคียงข้างเธอตลอด ด้านทีมนักสืบในกรมตำรวจแอลเอ ได้วางแผนทำงานเป็นกองกำลังรวมเพื่อยุติแก๊งต่างๆ และฟื้นฟูความสงบสุขให้กับโคเรียทาวน์\n\n23.55 น. กายส์..นายแสบมาก ฮอลแลนด์ มาร์ช นักสืบเอกชนต้องร่วมมือกับนักเลงขาลุย แจ็คสัน ในการสืบสวนคดีฆาตกรรมปริศนาและการหายตัวไปของผู้หญิงคนหนึ่ง ซึ่งทำให้พวกเขาต้องเผชิญหน้ากับภัยอันตรายจากทั้งอาชญากร รวมมถึงผู้รักษากฎหมายด้วยกัน\n\nช่อง PPTV\n\n21.40 น. กั๊กนักรักซะเลย ลันตา กับ เพชร เริ่มพัฒนาความสัมพันธ์แอบคบกันอย่างเงียบๆ แต่ลูกๆ ของเพชร ทั้ง พลอย มุก และ โอปอล เริ่มเห็นพิรุธหลายอย่างของเพชร คิดว่าเพชรอาจจะเริ่มคบใคร ทุกคนจึงพยายามต่อต้าน",
    "เมนูปลาหิมะ ห้องอาหารบิ๊กฟิช แอนด์ บาร์ ณ หัวหิน แมริออท รีสอร์ท และสปา": "เมนูปลาหิมะ\n\nห้องอาหารบิ๊กฟิช แอนด์ บาร์ ณ หัวหิน แมริออท รีสอร์ท และสปา นำเสนอ 5 เมนูสุดพิเศษ รังสรรค์ขึ้นจากวัตถุดิบชั้นเยี่ยมอย่างปลาหิมะจากประเทศญี่ปุ่น ปลาหิมะนึ่งซีอิ๊ว, ปลาหิมะในซุปมิโซะ, ปลาหิมะทั้งชิ้นย่าง, ปลาหิมะอบ และปลาหิมะทอดในกระทะกับพาสต้าหมึกดำ พร้อมเสิร์ฟทุกวัน ตลอดเดือนก.ย. เวลา 17.00-23.00 น. ในราคาเริ่มต้นเพียง 1,200++ บาท โทร.0-3290-4666\n\n2 ร้านอาหารเด็ด\n\nโรงแรมซัมเมอร์เซ็ท พระราม 9 กรุงเทพฯ เปิดให้บริการเต็มรูปแบบพร้อมกับร้านอาหารใหม่ทั้งสองแบรนด์ ได้แก่ Jardin Du Boeuf ร้านสเต๊กเฮาส์ในประเทศไทยแห่งแรกเสนอวิถีการรับประทานอาหารแบบยั่งยืน และ Beauty in the Pot ที่ได้รับแรงบันดาลใจ มาจากวัฒนธรรมอาหารเพื่อสุขภาพ ติดต่อ 0-2204-4400, 1800 888 272 (โทร.ฟรีในไทย) เยี่ยมชมเว็บไซต์ www.discoverasr.com\n\nต้นตำรับจากญี่ปุ่น\n\nเซ็นทรัลพัฒนา จัดโรดโชว์งาน “Japan Signature” ตลอดทั้งปี ด้วยอาหารญี่ปุ่นรสชาติต้นตำรับ ที่เซ็นทรัล จันทบุรี 5-11 ก.ย., เซ็นทรัล อุบลฯ 13-19 ก.ย., เซ็นทรัล บางนา 15-25 ก.ย., เซ็นทรัล ขอนแก่น 15-21 พ.ย., เซ็นทรัล อีสต์วิลล์ 4-10 ต.ค., เซ็นทรัล อุดรฯ 6-16 ต.ค., เซ็นทรัล พระราม 9 เริ่ม 17-30 ต.ค., เซ็นทรัล พระราม 3 เริ่ม 3-16 พ.ย. และเซ็นทรัล ศาลายา 22 พ.ย.-5 ธ.ค.\n\nออล อะเบาท์ แครบ\n\nห้องอาหารเดอะ ไดนิ่ง รูม โรงแรม แกรนด์ ไฮแอท เอราวัณ กรุงเทพฯ นำเสนออาหารจานปู ‘ออล อะเบาท์ แครบ’ อาทิ ปูทะเลตัวโตนึ่ง ปูอบวุ้นเส้น ข้าวซอยก้ามปู ซุปครีมข้นปูทะเล‘แครบ บิสก์’ พร้อมแป้งพัฟฟ์ชิ้นพอดีคำ และคร็อกเก้เนื้อปูทอดกรอบพร้อมครีมซอสแสนอร่อย ที่หมุนเวียนมาให้อิ่มอร่อยเพิ่มเติมในบุฟเฟต์อาหารนานาชาติมื้อค่ำประจำวันพุธและพฤหัสบดีตลอดก.ย. ท่านละ 2,600 บาทสุทธิ โทร. 0-2254-1234\n\nบีชป๊อปอัพโฉมใหม่\n\nกลับมาอีกครั้งกับบีชป๊อปอัพโฉมใหม่ ในธีมบาร์สไตล์ละตินริมทะเล ที่โรงแรมโซ โซฟิเทล หัวหิน ตลอดเดือนก.ย-พ.ย. พร้อมให้บริการอาหารเลิศรส และเครื่องดื่มโดยความร่วมมือกับ Bacardi Mixologist อาทิ แซนด์วิชสไตล์คิวบา, เซบิเช่ หอยเชลล์, ไก่สะบัดจาเมกา, ทอร์ทิลลากุ้ง, ทาโก้ไส้ปลาสไตล์เม็กซิกัน, พีน่าลาติน่า, ซันเซ็ตซัลซา ฯลฯ จันทร์-ศุกร์ 14.00-21.00 น., เสาร์-อาทิตย์ 12.00-21.00 น. โทร. 0-3270-9555\n\nเทศกาลบุฟเฟต์อาหารญี่ปุ่น\n\nห้องอาหาร นัมเบอร์ 43 อิตาเลียน บิสโทร โรงแรมแคนทารี เบย์ ระยอง เชิญอิ่มเอมกับอาหารญี่ปุ่นที่ยกขบวนความอร่อยมาให้ลิ้มลอง โดยเชฟคัดสรรวัตถุดิบระดับพรีเมียมปรุงสดใหม่ อาทิ ซูชิ ซาชิมิ เทมปุระ อุด้ง ฯลฯ พร้อมขนมหวานสไตล์ญี่ปุ่น ในเทศกาลบุฟเฟต์อาหารญี่ปุ่น ตั้งแต่ 12-14 ก.ย. เวลา 18.00-22.00 น. ในราคาเพียง 750 บาทสุทธิ/ท่าน เด็กสูงไม่เกิน 120 ซ.ม.ลดครึ่งราคา โทร. 0-3880-4844"
}