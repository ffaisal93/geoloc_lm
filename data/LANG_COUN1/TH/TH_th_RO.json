{
    "“นักหวดหนุ่มไทย” ดวล “โรมาเนีย” ศึกเดวิสคัพ เวิลด์กรุ๊ป 1 เพลย์ออฟ": "เมื่อวันที่ 21 ก.ย. นายสุชัย พรชัยศักดิ์อุดม นายกสมาคมกีฬาลอนเทนนิสแห่งประเทศไทยฯ เป็นประธานการประชุมคณะกรรมการอำนวยการสมาคมกีฬาลอนเทนนิสฯ ครั้งที่ 9/2565 ที่ศูนย์พัฒนากีฬาเทนนิสแห่งชาติ สมาคมกีฬาลอนเทนนิสฯ เมืองทองธานี\n\nที่ประชุมได้รับทราบถึงความสำเร็จของทีมนักเทนนิสชายทีมชาติไทย ที่เอาชนะ โบลิเวีย 3-1 คู่ ในศึกเทนนิสชิงแชมป์โลก ประเภททีมชาย รายการ “เดวิสคัพ บาย ราคูเท็น 2022” เวิลด์กรุ๊ป 2 ส่งผลให้ไทยผ่านเข้าสู่ เวิลด์กรุ๊ป 1 เพลย์ออฟ ซึ่ง นายสุชัย ได้นำเงินส่วนตัวมอบให้กับทีมเดวิสคัพไทย เพื่อเป็นขวัญและกำลังใจให้แก่ทุกคนอีกด้วย\n\nขณะที่ นายวิเชษฐ์ ทีปกากร อุปนายกสมาคมฯ และผู้จัดการทีมเดวิสคัพไทย แจ้งว่า สพันธ์เทนนิสนานาชาติ (ไอทีเอฟ) ได้แจ้งผลการจับสลากประกบคู่ “เดวิสคัพ บาย ราคูเท็น 2023” เวิลด์กรุ๊ป 1 เพลย์ออฟ ปรากฏว่า ทีมไทย จะพบกับ โรมาเนีย ช่วงต้นเดือน ก.พ.66 ส่วนสถานที่แข่งขันนั้นจะแจ้งให้ทราบต่อไป\n\nนอกจากนี้ นายสุชัย ยังได้กล่าวขอชื่นชมและแสดงความยินดีกับคณะนักกีฬาและเจ้าหน้าที่ทีมเดวิสคัพไทย ที่นำความสำเร็จมาให้สมาคมฯ และสร้างความสุขให้แฟนเทนนิสไทย ขอบคุณ ภราดร ศรีชาพันธุ์ อดีตนักเทนนิสชาย มืออันดับ 9 ของโลก ที่ทำหน้าที่กัปตันทีม ได้อย่างดีเยี่ยม ส่วนเรื่องการพบกับโรมาเนีย นั้น สมาคมฯ จะมีการหารือและกำหนดแนวทางในการเตรียมความพร้อมของนักกีฬาต่อไป.",
    "ข่าวรถบัสโดยสารพลิกคว่ำ ที่โรมาเนีย": "เจ้าหน้าที่กู้ภัยของโรมาเนีย เร่งเข้าให้ความช่วยเหลือผู้โดยสาร ของรถบัสโดยสารคันหนึ่ง ซึ่งบรรทุกผู้โดยสารชาวยูเครน กว่า 50 คน ที่ประสบอุบัติเหตุพลิกคว่ำ บนถนนทางหลวงสายหนึ่ง ขณะออกเดินทางจากตุรกี มุ่งหน้าไปยังยูเครน เมื่อช่วงกลางดึกวานนี้ตามเวลาท้องถิ่น ส่งผลให้มีผู้ได้รับบาดเจ็บกว่า 20 คน โดยทั้งหมด ถูกนำตัวส่งโรงพยาบาลใกล้เคียงแล้ว อย่างไรก็ตาม ไม่มีรายงานผู้ได้รับบาดเจ็บสาหัสแต่อย่างใด ส่วนสาเหตุของการเกิดอุบัติเหตุครั้งนี้ อยู่ในระหว่างการสอบสวนของเจ้าหน้าที่",
    "เดวิสคัพไทย ดวล‘โรมาเนีย’ เวิลด์กรุ๊ป 1 เพลย์ออฟ": "นายสุชัย พรชัยศักดิ์อุดม นายกสมาคมกีฬาลอนเทนนิสแห่งประเทศไทย ในพระบรมราชูปถัมภ์ เป็นประธานการประชุมคณะกรรมการอำนวยการสมาคมกีฬาลอนเทนนิสฯ ครั้งที่ 9/2565 ณ ห้องประชุมชั้น 2 ศูนย์พัฒนากีฬาเทนนิสแห่งชาติ สมาคมกีฬาลอนเทนนิสฯ เมืองทองธานี เมื่อวันที่ 21 กันยายน ที่ผ่านมา โดยมีคณะกรรมการอำนวยการสมาคมฯ เข้าร่วมโดยพร้อมเพรียง\n\nที่ประชุมได้รับทราบถึงความสำเร็จของทีมนักหวดชายทีมชาติไทยชุดใหญ่ ที่สามารถเอาชนะทีมโบลิเวียได้ 3-1 คู่ ในการแข่งขันเทนนิสชิงแชมป์โลก ประเภททีมชาย รายการ “เดวิสคัพ บาย ราคูเท็น 2022” เวิลด์กรุ๊ป 2 ส่งผลให้ ทีมไทยผ่านเข้าสู่ เวิลด์กรุ๊ป 1 เพลย์ออฟ และในโอกาสนี้ นายสุชัย ยังได้นำเงินส่วนตัวมอบให้คณะนักกีฬาเทนนิสและเจ้าหน้าที่ทีมเดวิสคัพไทยด้วย เพื่อเป็นขวัญและกำลังใจให้แก่ทุกคน\n\nนายวิเชษฐ์ ทีปกากร อุปนายกสมาคมกีฬาลอนเทนนิสฯ ในฐานะผู้จัดการทีมเดวิสคัพไทย ได้รายงานให้ที่ประชุมทราบว่า สหพันธ์เทนนิสนานาชาติ (ไอทีเอฟ) ได้แจ้งผลการจับสลากประกบคู่การแข่งขันเทนนิส “เดวิสคัพ บาย ราคูเท็น 2023” เวิลด์กรุ๊ป 1 เพลย์ออฟ ปรากฏว่า ทีมชาติไทย จะพบกับ ทีมชาติโรมาเนีย ช่วงต้นเดือนกุมภาพันธ์ 2566 ส่วนสถานที่แข่งขันนั้นจะแจ้งให้ทราบในโอกาสต่อไป\n\nขณะที่ นายสุชัย กล่าวว่า ขอชื่นชมและแสดงความยินดีกับคณะนักกีฬาและเจ้าหน้าที่ทีมเดวิสคัพไทยที่นำความสำเร็จมาให้สมาคมฯ และสร้างความสุขให้แฟนเทนนิสไทย ขอบคุณ ภราดร ศรีชาพันธุ์ อดีตนักเทนนิสชาย มืออันดับ 9 ของโลก ที่ทำหน้าที่กัปตันทีมได้อย่างดีเยี่ยม ส่วนเรื่องการพบกับ ทีมโรมาเนีย นั้น ทางสมาคมฯ จะมีการหารือและกำหนดแนวทางในการเตรียมความพร้อมของนักกีฬาต่อไป.",
    "ผลัดรายวัน 3x100 วันจันทร์ที่ 26 กันยายน 2565": "วันจันทร์ที่ 26 กันยายน 2565\n\nถ้าไม่อยากพลาดทุกข่าวสารของวงการกีฬา เพียงแอด line มาที่ @thsport\n\nยูฟ่า เนชั่นส์ ลีก เอ\n\n\n\nอังกฤษ - เยอรมัน\n\nเรตล่าสุด : อังกฤษต่อป.ป.-5\n\nอังกฤษ จัดชุดสองดวล เยอรมัน มองว่าสูสี ฐานะเจ้าบ้านเล่นเพื่อเอาใจแฟนต่อรอสองมุม ฟันธง ‘ สิงโตคำราม’ เฮ 2-1\n\nยูฟ่า เนชั่นส์ ลีก เอ\n\nฮังการี - อิตาลี\n\nเรตล่าสุด : อิตาลีต่อครึ่งลูก-5\n\nฮังการี เตะแบบไม่กดดั ส่วน อิตาลี ย่ามใจติดประมาทโอกาสเจ๊ามากสุดสวนรอง ฟันธง เสมอ 1-1\n\nยูฟ่า เนชั่นส์ ลีก บี\n\nมอนเตเนโกร - ฟินแลนด์\n\nเรตล่าสุด : เสมอมอนเตเนโกร\n\nมอนเตเนโกร เกมรุกฝืดจะโดนทีเด็ดตั้งเตะ ฟินแลนด์ มากกว่า สวนรอง ฟันธง ฟินแลนด์ ชนะ 1-0\n\nผลัด 3x100 : อังกฤษxฮังการีxฟินแลนด์\n\nผลัด 4x100 : อังกฤษxฮังการีxฟินแลนด์ xโรมาเนีย (ยูฟ่า เนชั่นส์ ลีก)\n\nผลัด 5x100 : อังกฤษxฮังการีxฟินแลนด์ xโรมาเนีย (ยูฟ่า เนชั่นส์ ลีก)xจอร์เจีย (ยูฟ่า เนชั่นส์ ลีก)",
    "ประกบคู่เดวิสคัพเวิลด์กรุ๊ป1เพลย์ออฟ\"ไทย\"ปะทะ\"โรมาเนีย\"ต้นก.พ.ปีหน้า": "นายสุชัย พรชัยศักดิ์อุดม นายกสมาคมกีฬาลอนเทนนิสแห่งประเทศไทย ในพระบรมราชูปถัมภ์ เป็นประธานการประชุมคณะกรรมการอำนวยการสมาคมกีฬาลอนเทนนิสฯ ครั้งที่ 9/2565 ณ ห้องประชุมชั้น 2 ศูนย์พัฒนากีฬาเทนนิสแห่งชาติ สมาคมกีฬาลอนเทนนิสฯ เมืองทองธานี เมื่อวันที่ 21 กันยายน ที่ผ่านมา โดยมีคณะกรรมการอำนวยการสมาคมฯ เข้าร่วมโดยพร้อมเพรียง\n\nที่ประชุมได้รับทราบถึงความสำเร็จของทีมนักหวดชายทีมชาติไทยชุดใหญ่ ที่สามารถเอาชนะทีมโบลิเวียได้ 3-1 คู่ ในการแข่งขันเทนนิสชิงแชมป์โลก ประเภททีมชาย รายการ \"เดวิสคัพ บาย ราคูเท็น 2022\" เวิลด์กรุ๊ป 2 ส่งผลให้ ทีมไทยผ่านเข้าสู่ เวิลด์กรุ๊ป 1 เพลย์ออฟ และในโอกาสนี้ นายสุชัย ยังได้นำเงินส่วนตัวมอบให้คณะนักกีฬาเทนนิสและเจ้าหน้าที่ทีมเดวิสคัพไทยด้วย เพื่อเป็นขวัญและกำลังใจให้แก่ทุกคน",
    "“สิงโต” เปิดถ้ำเจ๊า “เบียร์” เดือด – “เลี่ยน” อัด “แม็กยาร์” ลิ่วไฟนอลส์": "ศึกยูฟ่า เนชันส์ ลีก กลุ่ม A3 นัดส่งท้าย เมื่อวันจันทร์ที่ผ่านมา ทีมชาติอังกฤษ เปิดบ้านเสมอกับ เยอรมนี คู่ปรับตลอดกาล อย่างดุเดือด 3-3 แบ่งกันไปทีมละแต้ม\n\nเกมนี้ เยอรมนี ทำท่าจะเข้าวินสบายใจเฉิบ เมื่อออกนำก่อน 2-0 จากจุดโทษของ อิลคาย กุนโดกัน นาทีที่ 52 และ ไค ฮาแวร์ตซ์ นาทีที่ 67 ทว่า “สิงโตคำราม” ไม่ยอมแพ้รัวคืน 3 ประตูรวดจาก ลุค ชอว์ นาทีที่ 72, เมสัน เมาท์ นาทีที่ 75 และจากจุดโทษของ แฮร์รี เคน ในนาทีที่ 83 พลิกขึ้นนำ 3-2 ก่อนที่ “อินทรีเหล็ก” จะมาตามตีเสมอเป็น 3-3 ได้จากฮาแวร์ตซ์คนเดิมในนาทีที่ 87\n\nจากการเสมอนัดนี้ทำให้ อังกฤษ มี 3 คะแนนจาก 6 นัดรั้งบ๊วย ส่วน เยอรมนี มี 7 คะแนนคว้าอันดับ 3 ไปครอง\n\n“เลี่ยน” บุกอัด “แม็กยาร์” แซงคว้าแชมป์กลุ่ม\n\nผลอีกคู่ในกลุ่มเดียวกัน ทีมชาติอิตาลี แชมป์ยูโร 2020 ทำผลงานสุดแกร่ง เมื่อบุกไปสอย ฮังการี ทีมจ่าฝูง ถึงบ้าน 2-0 แซงหน้าคว้าแชมป์กลุ่มพร้อมคว้าตั๋วไปลุยรอบไฟนอลส์ได้สำเร็จ\n\nเกมนี้ “อัซซูรี” ได้ประตูจาก จาโคโม ราสปาโดรี ในนาทีที่ 27 และ เฟเดริโก ดิมาร์โก ในนาทีที่ 52 เก็บเพิ่มเป็น 11 คะแนนจาก 6 นัดคว้าแชมป์กลุ่มไปครอง ส่วน ฮังการี มี 10 คะแนนตามมาเป็นอันดับ 2\n\nผลคู่อื่น กลุ่ม B3 มอนเตเนโกร แพ้ ฟินแลนด์ 0-2, โรมาเนีย ชนะ บอสเนีย 4-1, กลุ่ม C4 ยิบรอลตา แพ้ จอร์เจีย 1-2, นอร์ธ มาซิโดเนีย แพ้ บัลแกเรีย 0-1, กลุ่ม D2 ซาน มาริโน แพ้ เอสโตเนีย 0-4.\n\nภาพ REUTERS",
    "สปอร์ตนิวส์ : 22 กันยายน 2565": "ไทยดวลโรมาเนียหวดเดวิสคัพ\n\nสหพันธ์เทนนิสนานาชาติ (ไอทีเอฟ) เผย ผลการจับสลากประกบคู่การแข่งขันเทนนิส“เดวิสคัพ บาย ราคูเท็น 2023” เวิลด์กรุ๊ป 1 เพลย์ออฟ ปรากฏว่าทีมชาติไทย จะพบกับทีมชาติโรมาเนีย ช่วงต้นเดือนกุมภาพันธ์ 2566 ส่วนสถานที่แข่งขันนั้นจะแจ้งให้ทราบในโอกาสต่อไป ขณะที่ นายสุชัย พรชัยศักดิ์อุดม นายกสมาคมกีฬาลอนเทนนิสแห่งประเทศไทย\n\nกล่าวว่า ขอชื่นชมและแสดงความยินดีกับคณะนักกีฬาและเจ้าหน้าที่ทีมเดวิสคัพไทยที่นำความสำเร็จมาให้สมาคมฯ และสร้างความสุขให้แฟนเทนนิสไทย ขอบคุณ ภราดร ศรีชาพันธุ์ อดีตนักเทนนิสชาย มืออันดับ 9 ของโลก ที่ทำหน้าที่\n\nกัปตันทีมได้อย่างดีเยี่ยม ส่วนเรื่องการพบกับ ทีมโรมาเนีย นั้น ทางสมาคมจะมีการหารือและกำหนดแนวทางในการเตรียมความพร้อมของนักกีฬาต่อไป\n\nไทยพร้อมเต็มสูบจัด ‘โมโตจีพี’\n\nประเทศไทยเตรียมรับหน้าที่เป็นเจ้าภาพจัดการแข่งขันรถจักรยานยนต์ทางเรียบชิงแชมป์โลกโมโตจีพี 2022 รายการ โออาร์ ไทยแลนด์กรังด์ปรีซ์ ระหว่างวันที่ 30 กันยายน-2 ตุลาคมนี้ ที่สนามช้าง อินเตอร์เนชั่นแนล เซอร์กิต จ.บุรีรัมย์ ภายใต้การรอคอยของแฟนความเร็วทั่วโลก ล่าสุดสนามช้าง อินเตอร์เนชั่นแนล เซอร์กิต จ.บุรีรัมย์ ซึ่งถูกใช้เป็นสังเวียนสำหรับการแข่งขัน ก็เตรียมความพร้อมเพื่อรองรับศึกมอเตอร์สปอร์ตระดับโลกอย่าง “โมโตจีพี” อย่างเต็มร้อยแล้ว ทั้งพื้นที่จัดงาน, กรรมการภาคสนามและการบริการด้านต่างๆ สำหรับนักท่องเที่ยว พร้อมเผยแพร่การแข่งขันและสถานที่ท่องเที่ยวสวยงามของประเทศไทย ไปกว่า 207 ประเทศ สู่ผู้ชมราว 800 ล้านคนทั่วโลก ในช่วงสัปดาห์ที่ผ่านมา ขบวนรถบรรทุกตู้คอนเทนเนอร์บางส่วนของทีมงานโมโตจีพี ได้เดินทางมาถึงสนามเป็นที่เรียบร้อยแล้ว โดยคอนเทนเนอร์ลอตแรกเป็นการขนส่งอุปกรณ์สำคัญสำหรับการจัดการแข่งขัน เพื่อติดตั้งล่วงหน้า รวมทั้งการติดตั้งสิ่งอำนวยความสะดวกโดยรอบ สแตนด์ผู้ชมพาวิลเลียน และบูธกิจกรรมต่างๆ นอกจากนี้ยังมีการเตรียมการของ “ทีมแพทย์” และศูนย์การแพทย์ในสนามช้าง อินเตอร์เนชั่นแนลเซอร์กิต ในการซ้อมรับมือเคสฉุกเฉิน ซึ่งถือเป็นจุดสำคัญที่สุดแห่งหนึ่งของสนามแข่งขันในเรซระดับโลก สำหรับทัพนักบิดระดับโลกกว่า 100 คน ในศึก โมโตจีพี, โมโตทู และ โมโตทรี อยู่ระหว่างการเดินทางไปแข่งขันสนาม 16 ที่ประเทศญี่ปุ่นในสุดสัปดาห์นี้ ก่อนเดินทางต่อมายังประเทศไทยเพื่อดวลความเร็วในศึก “โออาร์ ไทยแลนด์ กรังด์ปรีซ์” ระหว่างวันที่ 30 กันยายน-2 ตุลาคม 2565",
    "วิเคราะห์บอล เดนมาร์ก vs ฝรั่งเศส วันจันทร์ที่ 26 กันยายน 2565": "ถ้าไม่อยากพลาดทุกข่าวสารของวงการกีฬา เพียงแอด line มาที่ @thsport\n\nเดนมาร์ก\n\nแคสเปอร์ ฮูลแมนด์ ทำผลงานชนะ 3 แพ้ 2 ตกมาเป็นรองจ่าฝูงด้วยการมี 9 คะแนน โดยฟอร์มนัดล่าสุดบุกแพ้ โครเอเชีย 1-2\n\nความพร้อมจะพลาดใช้งาน อันเดรียส คอร์เนลิอุส, คริสเตียน นอร์การ์ด และ โรเบิร์ต สคอฟ มีอาการบาดเจ็บเล่นงาน ในราย ยุสซูฟ โพลเซ่น กับ โยนาส วินด์ เป็นอีกสองรายที่ไม่พร้อมรบ\n\nแต่ทาง เยสเปอร์ ลินด์สตรอม หายจากอาการป่วยกลับมาเป็นทางเลือก\n\nฝรั่งเศส\n\nดีดีเย่ร์ เดส์ช็องส์ พาทีมหมดลุ้นแชมป์กลุ่มแชมป์ไปแล้ว แต่ผลงานล่าสุดเปิดบ้านชนะ ออสเตรีย 2-0 ขึ้นมาอยู่ที่ 3\n\nสภาพทีมเจอปัญหาเยอะมากเพราะก่อนโปรแกรมรอบนี้จะเรื่มก็ขาดนักเตะเป็นโหลแล้ว เกมล่าสุดต้องมาเสีย ไมค์ เมนญ็อง ผู้รักษาประตูเจ็บน่องถอนตัวไปแล้ว รวมไปถึง ฌูลส์ กุนเด้ กองหลังเจ็บกล้ามเนื้อต้นขาด้านหลังถอนอีกราย\n\nโดยเมื่อวันศุกร์ที่ผ่านมา อุมัน เดมเบเล่ ไม่ได้ลงซ้อมเนื่องจากปัญหากล้ามเนื้อน่องแม้ว่าวันเสาร์จะกลับมาลงซ้อมได้แต่ต้องรอดูอาการ\n\n11 ผู้เล่นตามคาด\n\nเดนมาร์ก (3-4-2-1) : แคสเปอร์ ชไมเคิล - โยอาคิม อันเดอร์เซ่น, ซีมอน กาย่าร์, อันเดรียส คริสเตนเซ่น - ราสมุส คริสเตนเซ่น, โธมัส เดอลานีย์, ปิแอร์-เอมิล ฮอยเบียร์ก, โยอาคิม เมห์เล่ - คริสเตียน เอริกเซ่น, เยสเปอร์ ลินด์สตรอม - แคสเปอร์ ดอลเบิร์ก\n\nฝรั่งเศส (3-4-1-2) : อังฟองส์ อาเรโอล่า - วิลเลียม ซาลีบา, ราฟาแอล วาราน, ดาโยต์ อูปาเมกาโน่ - เบนฌาแม็ง ปาวาร์, โอเรเลียง ชูอาเมนี่, ยุสซูฟ โฟฟาน่า, แฟร์กล็องด์ เมนดี้ - อองตวน กรีซมันน์ - คีลียัน เอ็มบั๊ปเป้, คริสโตเฟอร์ เอ็นกุนกู\n\nสนาม : พาร์เค่น สเตเดียม, โคเปนเฮเก้น\n\nผู้ตัดสิน : อิสต์วาน โควาชส์ (โรมาเนีย)\n\n\n\n",
    "เชียร์อินทรีเหล็ก-สิงโต! ชี้ 4 ตัวเต็งฟุตบอลทีมชาติประจำวันศุกร์ที่ 23 ก.ย.": "\"อินทรีเหล็ก\" ขอคว้าชัยอีกสองนัด เพื่อการันตีจ่าฝูงกลุ่ม 3 ในลีก เอ และไม่น่าพลาดในการตบ ฮังการี ที่บ้านใน ไลป์ซิก\n\nเยอรมนี จะชนะ ฮังการี\n\nอิตาลี - อังกฤษ\n\n\"สิงโตคำราม\" ต้องกอบกู้ศรัทธาคืนกลับมาจากแฟนบอลหลังเคยโดน ฮังการี บุกขย้ำคาบ้าน 4-0 เมื่อเดือนมิถุนายน เชื่อว่า อังกฤษจะใช้โอกาสนี้ทำได้สำเร็จ โดยเฉพาะเมื่อ อิตาลี ชนะแค่ 2 เท่านั้นจาก 9 เกมหลังสุด\n\nอังกฤษ จะชนะ อิตาลี\n\nบอสเนียฯ - มอนเตเนโกร\n\nบอสเนีย และ เฮอร์เซโกวีน่า รั้งจ่าฝูงกลุ่ม 3 ในลีก บี ด้วยผลงาน 9 แต้มจาก 4 นัด โดยพวกเขาสามารถลุ้นเลื่อนชั้นได้ด้วยการเปิดรังที่ เซนิก้า ทุบทีมอันดับ 2 อย่าง มอนเตเนโกร\n\nบอสเนียฯ จะชนะ มอนเตเนโกร\n\nฟินแลนด์ - โรมาเนีย\n\nฟินแลนด์ เก็บได้ 4 แต้มจากเกมในบ้าน 2 นัดในการเล่นกลุ่ม 3 ของลีก บี และยังคงแข็งแกร่งเกินกว่าที่ โรมาเนีย จะต้านไหว โดยเฉพาะ \"ผีดิบ\" แพ้ถึง 3 จาก 4 เกมหลังสุดในรายการนี้\n\nฟินแลนด์ จะชนะ โรมาเนีย",
    "‘อังกฤษ’ แพ้ ‘อิตาลี’ 0-1 ร่วงเล่นลีกบี ปีหน้า ‘เยอรมนี’ พังบ้านให้ ‘ฮังการี’": "‘อังกฤษ’ แพ้ ‘อิตาลี’ 0-1 ร่วงเล่นลีกบี ปีหน้า ‘เยอรมนี’ พังบ้านให้ ‘ฮังการี’\n\nอังกฤษบุกพ่ายอิตาลี 0-1 ในการแข่งขันฟุตบอลยูฟ่า เนชั่นส์ลีก ลีกเอ กลุ่ม 3 ที่สนามซานซิโร่ เมื่อวันที่ 23 กันยายน\n\nเกมนี้มีประตูเกิดขึ้นเพียงประตูเดียวจากจานโคโม ราสปาโดรี่ ในนาทีที่ 68 ส่งผลให้ทีมสิงโตคำรามลงแข่งไป 5 นัด แพ้ 3 เสมอ 2 มี 2 คะแนน การันตีตกชั้นไปเล่นลีกบี ในฤดูกาลหน้าแน่นอนแล้ว\n\nขณะที่อีกคู่ ฮังการีบุกเฉือนชนะเยอรมนี 1-0 ที่เรด บูลล์ อารีน่า ได้ประตูชัยจากอดัม ซาไล นาทีที่ 17\n\nสรุปตารางกลุ่มนี้หลังจบ 5 นัด 1.ฮังการี 10 คะแนน 2.อิตาลี 8 คะแนน 3.เยอรมนี 6 คะแนน 4.อังกฤษ 2 คะแนน\n\nผลคู่อื่นๆ\n\nลีกบี\n\nบอสเนียและเฮอร์เซโกวีนา ชนะ มอนเตเนโกร 1-0\n\nฟินแลนด์ เสมอ โรมาเนีย 1-1\n\nลีกซี\n\nบัลแกเรีย ชนะ ยิบรอลตาร์ 5-1\n\nจอร์เจีย ชนะ นอร์ธ มาซิโดเนีย 2-0\n\nลีกดี\n\nเอสโตเนีย ชนะ มอลตา 2-1\n\nผลอุ่นเครื่อง\n\nบราซิล ชนะ กานา 3-0\n\nมาลี ชนะ แซมเบีย 1-0\n\nแอลจีเรีย ชนะ กินี 1-0\n\nโมร็อกโก ชนะ ชิลี 2-0\n\nเกาหลีใต้ เสมอ คอสตาริกา 2-2\n\nญี่ปุ่น ชนะ สหรัฐอเมริกา 2-0\n\nอิรัก เสมอ โอมาน 1-1\n\nบาห์เรน แพ้ เคปเวิร์ด 1-2\n\nอิหร่าน ชนะ อุรุกวัย 1-0\n\nปารากวัย ชนะ ยูเออี 1-0",
    "": "มูลนิธิกองทุนพัฒนาการกีฬา เดินหน้าสนับสนุนนักกีฬาสู่ความเป็นเลิศ ล่าสุดมอบทุนการศึกษาให้ “น้องมายด์” ปัณชญา จันทร์น้อย แชมป์โลกสนุ้กเกอร์เยาวชนอายุไม่เกิน 21 ปีจากประเทศโรมาเนีย เดือนละ 20,000 บาท รวม 6 เดือน\n\nดร.กฤตพล ทองดอนพุ่ม รองประธานกองทุนพัฒนาการกีฬา ร่วมด้วย นายณัฏฐ์ ธีรณัฐสุภานนท์ เลขาธิการมูลนิธิกองทุนพัฒนาการ, นายภานพ ใจเกื้อ รองเลขาธิการมูลนิธิกองทุนพัฒนาการกีฬา ร่วมกันมอบทุนการศึกษาสนับสนุนให้กับฮีโร่สาวน้อยวัย 14 ปี “น้องมายด์” ปัณชญา จันทร์น้อย ที่เพิ่งสร้างชื่อเสียงให้กับประเทศไทย ด้วยการคว้าแชมป์เยาวชนโลกอายุไม่เกิน 21 ปี จากประเทศโรมาเนีย เมื่อวันที่ 23 สิงหาคม ที่ผ่านมา เพื่อเป็นขวัญและกำลังใจจำนวน 20,000 บาทเป็นเวลา 6 เดือนในเบื้องต้น รวม 120,000 บาทโดยมี นายไชยพงศ์ กรวสุรมย์ ผู้จัดการทีมชาติไทยชุดซีเกมส์ และ”ดิไอดอล” ต๋อง ศิษย์ฉ่อยในฐานะแบรนด์แอมบาสซาเดอร์คนแรกของมูลนิธิกองทุนพัฒนาการกีฬาร่วมเป็นสักขีพยาน\n\n“น้องมายด์” กล่าวขอบคุณมูลนิธิกองทุนพัฒนาการกีฬาที่ช่วยสนับสนุนทุนการศึกษาให้กับตน ทำให้ช่วยแบ่งเบาภาระของครอบครัว ทำให้ตนมีขวัญและกำลังใจที่ดีในการแข่งขันต่อไป ส่วนคุณแม่สุวลี และคุณพ่อ วัลลภ จันทร์น้อย ก็กล่าวขอบคุณทางมูลนิธิกองทุนพัฒนาการกีฬา ที่เห็นความสามารถทางด้านกีฬาของน้องมายด์ และการสนับสนุนครั้งนี้ทำให้ครอบครัวเราทุกคนมีความสุขอย่างมาก\n\nทางด้าน ดร.กฤตพล ทองดอนพุ่ม รองประธานมูลนิธิกองทุนพัฒนาการกีฬา กล่าวย้ำการทำงานของมูลนิธิฯ ที่ยังคงให้ความสำคัญกับนักกีฬาไทย ทางมูลนิธิกองทุนพัฒนาการกีฬา พร้อมก้าวไปกับทุกความสำเร็จของนักกีฬาไทย ด้วยการสนับสนุนทางด้านงบประมาณทั้งในรูปแบบของทุนการศึกษาแบบ “น้องมายด์” ก็ดี หรือสนับสนุนทุนการฝึกซ้อม และด้านอื่นๆ ตามความเหมาะสมต่อไป",
    "อดีตอูเครน (1)": "",
    "ซากเรือประจัญบานสมัยสงครามโลกครั้งที่ 2 โผล่กลางแม่น้ำดานูบ หลังแม่น้ำลดระดับจากภัยแล้ง – THE STANDARD": "หลายประเทศในยุโรปกำลังเผชิญกับภัยแล้งรุนแรงที่สุดในรอบหลายทศวรรษ ซึ่งไม่เพียงส่งผลกระทบต่อพื้นที่เพาะปลูกและเป็นอุปสรรคต่อการสัญจรทางแม่น้ำเท่านั้น แต่ขณะเดียวกัน ระดับน้ำที่ลดลงอันเนื่องมาจากภัยแล้ง ยังทำให้ส่วนหนึ่งของบันทึกหน้าประวัติศาสตร์ที่เกือบถูกลืมเลือนหวนกลับมาให้เห็นอีกครั้ง เมื่อซากเรือประจัญบานเยอรมันในสงครามโลกครั้งที่ 2 จำนวนหลายสิบลำโผล่ขึ้นกลางแม่น้ำดานูบ\n\nกลางแม่น้ำอันกว้างใหญ่ที่ขวางกั้นระหว่างประเทศเซอร์เบียกับประเทศโรมาเนีย ใกล้กับท่าเรือปราโฮโวของเซอร์เบีย ปรากฏลำเรือและส่วนประกอบของเรือบางส่วนโผล่พ้นขึ้นสู่ผิวน้ำ โดยเรือเหล่านี้เป็นของกองเรือทะเลดำของนาซีเยอรมนี ที่จงใจจมเรือระหว่างถอยทัพจากโรมาเนีย ท่ามกลางการรุกคืบของกองทัพโซเวียต\n\nนักประวัติศาสตร์กล่าวว่า เรือรบเยอรมัน 200 ลำจมลงโดยการเจาะรูใต้ท้องเรือเมื่อเดือนกันยายน 1944 ใกล้กับปราโฮโวในช่องเขาดานูบ หรือที่รู้จักกันในชื่อ The Iron Gates ตามคำสั่งของผู้บัญชาการกองเรือ เนื่องจากเรือถูกยิงถล่มอย่างหนักจากทางฝ่ายโซเวียต โดยฝ่ายเยอรมันเจตนาจมเรือเพื่อชะลอการรุกของโซเวียตในคาบสมุทรบอลข่าน แม้ในที่สุดแล้วการกระทำดังกล่าวไม่มีความหมาย เมื่อนาซีเยอรมนียอมจำนนต่อกองทัพโซเวียตในเดือนพฤษภาคม 1945\n\nนักวิทยาศาสตร์เชื่อมโยงสภาพอากาศที่ร้อนผิดปกติทั่วยุโรปในฤดูร้อนปีนี้ กับภาวะโลกร้อนและปัจจัยอื่นๆ ระดับน้ำที่ลดลงนับเป็นอันตรายต่อการขนส่งในแม่น้ำหลายสาย รวมถึงแม่น้ำดานูบ ซึ่งเป็นแม่น้ำที่ยาวเป็นอันดับสองของยุโรป โดยไหลผ่านถึง 10 ประเทศ\n\nภาพซากเรืออับปางโผล่พ้นน้ำอาจสร้างความตื่นตาตื่นใจให้กับใครหลายคน แต่สำหรับผู้ที่ต้องใช้แม่น้ำในการคมนาคมกลับไม่คิดเช่นนั้น\n\nทั้งนี้ แม้ซากเรือบางส่วนถูกเคลื่อนย้ายออกจากแม่น้ำโดยยูโกสลาเวียในช่วงหลังสงคราม แต่เรือส่วนใหญ่ยังคงอยู่ใต้น้ำ ส่งผลให้ขัดขวางการคมนาคมขนส่ง โดยเฉพาะอย่างยิ่งในฤดูร้อนที่ระดับน้ำลดต่ำลง ตลอดหลายปีที่ผ่านมา รัฐบาลเซอร์เบียมีแผนที่จะเคลื่อนย้ายซากเรือที่ยังคงหลงเหลืออยู่ออกจากแม่น้ำ แต่การดำเนินการดังกล่าวถือว่าเสี่ยงเกินไป เนื่องจากเรือบางลำยังมีวัตถุระเบิดอยู่ภายในเรือ ประกอบกับไม่มีเงินทุนในการดำเนินการ\n\nอย่างไรก็ดี ขณะนี้รัฐบาลเซอร์เบีย ซึ่งได้รับการสนับสนุนจากสหภาพยุโรป กำลังวางแผนที่จะจัดการเรือเหล่านี้ โดยสหภาพยุโรปและธนาคารเพื่อการลงทุนแห่งยุโรป ตกลงที่จะให้เงินกู้และเงินช่วยเหลือในการดำเนินการเคลื่อนย้ายเรือบางลำใกล้ท่าเรือปราโฮโว เพื่อเพิ่มความสามารถของแม่น้ำดานูบในการรองรับการจราจร\n\nผู้เชี่ยวชาญกล่าวว่า ปฏิบัติการกู้เรือจะเริ่มจากการนำวัตถุระเบิดออกจากเรือที่จม จากนั้นจึงทำลายซากเรือ แทนที่จะเป็นการลากเรือออกจากแม่น้ำ โดยค่าใช้จ่ายในการดำเนินการทั้งหมดอยู่ที่ประมาณ 30 ล้านยูโร (30 ล้านดอลลาร์)\n\nเอมานูเอเล โจเฟรต์ เอกอัครราชทูตสหภาพยุโรปประจำเซอร์เบีย กล่าวระหว่างการเดินทางไปยังจุดที่พบซากเรือครั้งล่าสุดว่า เรือที่จมอยู่ก้นแม่น้ำ “เป็นปัญหาสำหรับการจราจรในแม่น้ำดานูบ จำกัดความสามารถในการเดินทาง ทั้งยังเป็นอันตราย เพราะเรือบางลำยังคงมีสรรพาวุธที่ยังไม่ระเบิด”\n\nขณะที่ อเลสซานโดร บรากอนซี จากธนาคารเพื่อการลงทุนแห่งยุโรป ประจำคาบสมุทรบอลข่านตะวันตก ซึ่งเดินทางลงพื้นที่ด้วยเช่นกัน กล่าวว่า “ประมาณการกันว่ามีเรือจมอยู่ใต้น้ำมากกว่า 40 ลำ แต่เรือที่ขวางร่องเดินเรือของแม่น้ำดานูบ โดยเฉพาะอย่างยิ่งในช่วงที่ระดับน้ำต่ำนั้น มีอยู่ 21 ลำ”\n\nภาพ: Reuters\n\nอ้างอิง:",
    "“น้องมายด์” ขึ้นชุดใหญ่ ลุยศึกสอยคิว 6 แดงชิงแชมป์โลก": "เมื่อวันที่ 29 ส.ค. ที่ท่าอากาศยานนานาชาติสุวรรณภูมิ “บิ๊กฮง” นายสุนทร จารุมนต์ นายกสมาคมกีฬาบิลเลียดแห่งประเทศไทย ได้เดินทางไปต้อนรับ “น้องมายด์ สากล” ปัณชญา จันทร์น้อย จอมคิวสาววัย 14 ปี เจ้าของแชมป์เยาวชนหญิงโลก รุ่นอายุไม่เกิน 21 ปี พร้อมด้วย “พลอย ขอนแก่น” พลอยชมพู เหล่าเกียรติพงศ์ อันดับ 3 เยาวชนโลกหญิง รุ่นอายุไม่เกิน 21 ปี และ “นัท สระบุรี” ฐิติพงศ์ จุลศักดิ์ นักแม่นรูหนุ่ม อันดับ 3 รุ่นเยาวชนชายอายุไม่เกิน 18 ปี ที่เดินทางกลับมาจากโรมาเนีย ท่ามกลางบรรยากาศอันอบอุ่น\n\n“บิ๊กฮง” สุนทร จารุมนต์ กล่าวว่า ขอแสดงความยินดีกับ “มายด์ สากล” ที่สามารถคว้าแชมป์โลกเยาวชนหญิงรุ่นอายุ 21 ปี มาได้อย่างยอดเยี่ยม พร้อมทั้งรางวัลอันดับ 3 ทั้ง พลอย ขอนแก่น และนัท สระบุรี รวมถึงนักกีฬาทุกคนที่ช่วยกันสร้างชื่อเสียงให้กับประเทศชาติ ความสำเร็จครั้งนี้ ทำให้ “น้องมายด์” และ “น้องพลอย” ได้ติดทีมชาติชุดใหญ่ เตรียมไปแข่งขันสนุกเกอร์ 6 แดงชิงแชมป์โลก ระหว่างวันที่ 3-6 ต.ค.นี้ ที่ประเทศมาเลเซีย ซึ่งตนเชื่อว่านักกีฬาระดับเยาวชนของไทย ยังมีคนเก่งอีกมาก ในอนาคตสมาคมฯ จะส่งเสริมการแข่งขันสนุกเกอร์ระดับเยาวชนให้มากขึ้น เพื่อให้เป็นกำลังสำคัญของทีมชาติไทย ต่อไป\n\nทางด้าน “น้องมายด์” ฮีโร่แชมป์โลก เผยว่า นับว่าเป็นครั้งแรกที่หนูได้แข่งขันทีมชาติ รู้สึกภูมิใจมากตั้งแต่ติดทีมชาติ คิดอย่างเดียวต้องสู้ให้เต็มที่ ซึ่งไม่คิดว่าจะคว้าแชมป์ได้ เพราะเคยแพ้คู่ชิงจากอินเดีย ในรอบแรกมาแล้ว ตนต้องขอขอบคุณ โค้ชโหน่ง และอาจารย์หรั่ง ที่ช่วยแนะนำจนสามารถชนะอินเดีย ได้ ซึ่งแชมป์นี้จะนำทางให้ตนไปสู่ฝันต่อไปคือการเล่นอาชีพโลก ต้องขอขอบคุณสมาคมกีฬาบิลเลียดฯ ที่ให้โอกาสได้รับใช้ชาติ และขอขอบคุณทุกคนที่ทำให้ตนเองมีวันนี้",
    "เวสต์แฮม VS สเตอัว บูคาเรสต์ : พรีวิว ฟุตบอลยูโรป้า คอนเฟอเรนซ์ลีก 2022/23 (ลิ้งก์ดูบอลสด)": "สภาพความพร้อม เวสต์แฮม ยูไนเต็ด\n\nเจ้าถิ่นทัพ \"ขุนค้อน\" ผลงานยังขึ้นๆลงๆ ล่าสุดบุกไปพ่ายให้กับทัพ \"สิงห์บลูส์\" 2-1 แม้จะตีเสมอช่วงท้ายเกม แต่ก็ถูก VAR ริบประตูไปอย่างน่ากังขา นั่นทำให้ทีมทีสถิติ 5 นัดหลังสุด ชนะ 2 เสมอ 1 แพ้ 2 แม้ผลงานยังไม่เปรี้ยงปร้าง แต่การเล่นในบ้านนัดนนี้น่าจะทำได้ดีอยู่\n\nเกมนี้ เวสต์แฮม ยังไม่มี นาเยฟ อเกิร์ด กองหลังที่เจ็บยาว รวมทั้ง เคร็ก ดอว์สัน, เบน จอห์นสัน และ อารอน เครสส์เวลล์ ก็ยังมีอาการบาดเจ็บรบกวน ซึ่งไม่น่าจะหายทันลงช่วยทีม\n\nส่วนการจัดทัพคาดว่ากุนซือ เดวิด มอยส์ จะส่งกองหลังอย่าง เคิร์ต ซูม่า, ธิโล เคห์เรอร์, วลาดิเมียร์ ชูฟาล และ เอแมร์ซอน ยืนคุมแนวรับ ส่วนกองกลางใช้ ปาโบล ฟอร์นัลส์, โธมัส ซูเซ็ก, เดแคลน ไรซ์ และ ลูคัส ปาเกต้า คอยช่วยทำเกมแดนกลาง กองหน้าจะส่ง จาร์ร็อด โบเว่น และ มิคาอิล อันโตนิโอ ช่วยทำประตูให้กับทีม\n\nสภาพความพร้อม สเตอัว บูคาเรสต์\n\nทีมเยือนจาก โรมาเนีย ฟอร์มก็ยังไม่แตกต่างเจ้าถิ่นเท่าไหร่ รูปเกมพอทรงๆ แถมยังงัดลูกเก่งไม่ออกเหมือนกัน หลังสถิติ 5 นัดหลังสุดทำได้ ชนะ 2 เสมอ 1 แพ้ 2 การบุกมาเยือนครั้งนี้น่าจะกดดันไม่น้อย เพราะบอลสไตล์อังกฤษจะเน้นเร็วและการเข้าปะทะหนักหน่วง ซึ่งทีมต้องรับมือจุดนี้ให้ได้\n\nเกมนี้ทางเจ้าถิ่นถือว่าได้เปรียบ หลังจากไม่มีตัวเจ็บให้มาเครียดในการจัดทัพ แถมผู้เล่นติดโทษแบนก็ไม่มี ทำให้นักเตะหลักในตำแหน่งต่างๆ พร้อมลงเล่นกันทุกคน\n\nส่วนการจัดทัพคาดว่ากุนซือ นิโคลา คอนสแตนติน ดิก้า จะส่งกองหลังอย่าง ราดู โบบอค, จอยสกิม ดาวา, จูนนัส ทัมม์ และ ริสโต้ ราดูโนวิช ลงมาเป็นตัวหลักในแนวรับ ส่วนกองกลางใช้ ดาริอุส โอลารู, มาร์โก ดุลคา, อังเดร คอร์เดีย และ อ็อกตาเวียน โปเปสคู คอยเชื่อมเกมในแนวรุก กองหน้าส่ง ฟลอริเนล โคมัน และ อันเดรีย คอมปาญโญ่ คอยสังหารประตูคู่แข่ง\n\nรายชื่อ 11 ผู้เล่นที่คาดว่าจะลงสนาม\n\nเวสต์แฮม ยูไนเต็ด : ลูคัส ฟาเบียนสกี้ (GK), เคิร์ต ซูม่า, ธิโล เคห์เรอร์, วลาดิเมียร์ ชูฟาล, เอแมร์ซอน, ปาโบล ฟอร์นัลส์, โธมัส ซูเซ็ก, เดแคลน ไรซ์, ลูคัส ปาเกต้า, จาร์ร็อด โบเว่น, มิคาอิล อันโตนิโอ\n\nสเตอัว บูคาเรสต์ : สเตฟาน ทาร์โนวานู (GK), ราดู โบบอค, จอยสกิม ดาวา, จูนนัส ทัมม์, ริสโต้ ราดูโนวิช, ดาริอุส โอลารู, มาร์โก ดุลคา, อังเดร คอร์เดีย, อ็อกตาเวียน โปเปสคู, ฟลอริเนล โคมัน, อันเดรีย คอมปาญโญ่\n\nฟอร์มการเล่น 5 นัดหลังสุด\n\nเวสต์แฮม ยูไนเต็ด\n\n03/09/22 แพ้ เชลซี 1-2 (เยือน) พรีเมียร์ลีก\n\n31/08/22 เสมอ สเปอร์ส 1-1 (เหย้า) พรีเมียร์ลีก\n\n28/08/22 ชนะ แอสตัน วิลล่า 1-0 (เยือน) พรีเมียร์ลีก\n\n25/08/22 ชนะ วีบอร์ก 3-0 (เยือน) ยูฟ่า ยูโรป้า คอนเฟอเรนซ์ ลีก\n\n21/08/22 แพ้ ไบรท์ตัน 0-2 (เหย้า) พรีเมียร์ลีก\n\nสเตอัว บูคาเรสต์\n\n01/09/22 แพ้ เอฟซีวี ฟารูล คอนสแตนตา 3-1 (เยือน) ลีก้า โรมาเนีย\n\n29/08/22 เสมอ แฮร์มันน์ชตัดท์ 2-2 (เหย้า) ลีก้า โรมาเนีย\n\n26/08/22 ชนะ ไวกิ้ง 3-1 (เยือน) ยูฟ่า ยูโรป้า คอนเฟอเรนซ์ ลีก\n\n19/08/22 แพ้ ไวกิ้ง 1-2 (เหย้า) ยูฟ่า ยูโรป้า คอนเฟอเรนซ์ ลีก\n\n15/08/22 ชนะ จินเดีย ทาร์โกวิสเต้ 3-2 (เหย้า) ลีก้า โรมาเนีย\n\n\n\nสถิติการพบกัน 5 นัดหลังสุด\n\nปี 1999 เวสต์แฮม ยูไนเต็ด เสมอ สเตอัว บูคาเรสต์ 0-0 ยูโรป้า ลีก\n\nปี 1999 สเตอัว บูคาเรสต์ ชนะ เวสต์แฮม ยูไนเต็ด 2-0 ยูโรป้า ลีก\n\nบทวิเคราะห์\n\nเจ้าถิ่น \"ขุนค้อน\" กำลังอยู่ในช่วงปรับจูนภายในทีม แม้ทีมจะมีคะแนนจมดิ่งในโซนท้ายตาราง แต่พวกเขาก็เริ่มสร้างความเชื่อมั่นภายในทีม และเริ่มเล่นได้ดีขึ้น แม้ยังไม่เข้าตา แต่ก็ถือว่าทำได้ดีกว่าช่วงแรกของฤดูกาลพอสมควร และคราวนี้ได้เปิดรังเล่นก่อน น่าจะคุมความได้เปรียบได้แน่ หากทีมจบสกอร์ได้เฉียบคมพอ\n\nส่วนทีมเยือน ฟอร์มไม่ต่างจากเจ้าถิ่นเลย ไม่ได้หวือหวามากนัก แถมยังต้องมาเจอเกม เพลสซิ่งเร็วในแบบสไตล์บอลอังกฤษด้วยแล้ว ต้องมาลุ้นกันว่าจะรับมือไหวหรือไม่ และจะยืนระยะจนจบเกมหรือป่าว ดูแล้วทีมเยือนน่าจะรอรับและสวนกลับ หากได้ประตูนำก่อน เจ้าบ้านมีเหนื่อยแน่\n\nแต่ถ้าหากเทียบฟอร์ม และขุมกำลังนักเตะแล้ว นาทีนี้คงยกให้ ทัพ \"ขุนค้อน\" ที่กำลังกลับสู่ฟอร์มเก่งอีกครั้ง แม้จะยังขาดๆเกิน แต่ เดวิด มอยส์ คงทำการบ้านมายังดี งานนี้เป็นการชิงไหวชิงพริบ ทีมเยือนก็ น่าจะน่าจะรอสวนกลับ ดูแล้วน่าจะไม่ประมาทกันทั้งคู่ สงสัยจะมีแต้มติดมือกันทั้งสองทีม\n\nสกอร์ที่คาด\n\nเวสต์แฮม ยูไนเต็ด 1-1 สเตอัว บูคาเรสต์\n\nข่าวที่เกี่ยวข้อง\n\n\n\n\n\n-------------------------------------------------\n\nวิธีการดูบอลพรีเมียร์ลีก 2022/23 ที่ TrueID : แพ็กเกจชมครบทุกคู่ - ซิมทรูชมทีมโปรดฟรี!\n\nรวมข้อมูลแก้ไขปัญหาการใช้งาน รับชม หรือโปรโมชันกิจกรรมต่างๆ << คลิกที่นี่\n\nอัพเดทข่าว ผลบอล พรีเมียร์ลีก แบบทันใจ พร้อมวิเคราะห์คู่เด่นในรอบสัปดาห์ ส่งถึงมือคุณ\n\nคลิกเลย!! หรือ กด *301*32# โทรออก\n\nหรือ อัพเดทข่าวบอลไทยลีก กด *301*36# โทรออก",
    "“สิงโต” พ่าย “เลี่ยน” ร่วงลีก B – “เบียร์” บู่โดน “แม็กยาร์” สอยคารัง": "ศึกยูฟ่า เนชั่นส์ ลีก A กลุ่ม 3 เมื่อวันศุกร์ที่ผ่านมา ทีมชาติอังกฤษ ยังควานหาฟอร์มเก่งไม่เจอ หลังบุกไปโดน อิตาลี คู่ปรับเก่า สอยร่วง 1-0 ส่งผลให้ “สิงโตคำราม” ต้องกระเด็นตกชั้นไปเล่นในลีก B ในฤดูกาลหน้าแน่นอนแล้ว\n\nเกมนี้ อิตาลี ที่สร้างสรรค์เกมรุกได้เหนือกว่า ได้ประตูชัยจาก จาโคโม ราสปาโดรี ในนาทีที่ 68 ทำให้ “อัซซูรี” มี 8 คะแนนจาก 5 นัดอยู่ที่ 2 ส่วน อังกฤษ มี 2 คะแนนรั้งอันดับบ๊วย\n\n“อินทรีเหล็ก” ปีกหักแพ้ “แม็กยาร์” คาบ้าน\n\nขณะที่ผลการแข่งขันอีกคู่ในกลุ่ม 3 ทีมชาติเยอรมนี ทำผลงานน่าผิดหวัง หลังโดน ฮังการี บุกมาลูบคุมถึงถิ่น 1-0 โดยทีมเยือนได้ประตูชัยจาก อดัม ซาไล ดาวยิงตัวเก่ง ในนาทีที่ 17 ทำให้ ทีมแม็กยาร์ มี 10 คะแนนจาก 5 นัดนำเป็นจ่าฝูง ส่วน “อินทรีเหล็ก” มี 6 คะแนนรั้งอันดับ 3 หมดสิทธิผ่านเข้าไปเล่นในรอบไฟนอลส์แน่นอนแล้ว\n\nผลคู่อื่น ลีก B กลุ่ม 3 บอสเนีย ชนะ มอนเตเนโกร 1-0, ฟินแลนด์ เสมอ โรมาเนีย 1-1, ลีก C กลุ่ม 4 จอร์เจีย ชนะ นอร์ธ มาซิโดเนีย 2-0, บัลแกเรีย ชนะ ยิบรอลตาร์ 5-1, ลีก D กลุ่ม 2 เอสโตเนีย ชนะ มอลตา 2-1.\n\nภาพ REUTERS",
    "ประมุข-ผู้นำนานาประเทศ ร่วมแสดงความอาลัย ควีนเอลิซาเบธที่ 2 (ภาพชุด)": "ประมุข-ผู้นำนานาประเทศ ร่วมแสดงความอาลัย ควีนเอลิซาเบธที่ 2 (ภาพชุด)\n\nเมื่อวันที่ 18 กันยายน องค์พระประมุขหลายพระองค์และผู้นำจากนานาประเทศ ร่วมแสดงความอาลัยและสักการะพระบรมศพของสมเด็จพระราชินีนาถเอลิซาเบธที่ 2 แห่งราชวงศ์อังกฤษ ซึ่งประดิษฐาน ณ โถงเวสต์มินสเตอร์ ในกรุงลอนดอน ประเทศอังกฤษ ก่อนงานพระราชพิธีพระบรมศพ จะมีขึ้นในวันที่ 19 กันยายน 2565",
    "มูลนิธิกองทุนพัฒนาการกีฬา มอบทุนการศึกษา": "Social sharing\n\nมูลนิธิกองทุนพัฒนาการกีฬา เดินหน้าสนับสนุนนักกีฬาสู่ความเป็นเลิศ ล่าสุดมอบทุนการศึกษาให้”น้องมายด์” ปัณชญา จันทร์น้อย แชมป์โลกสนุ้กเกอร์เยาวชนอายุไม่เกิน 21 ปี จากประเทศโรมาเนีย เดือนละ 20,000 บาท รวม 6 เดือน\n\nบ่ายวันนี้ ที่ มูลนิธิกองทุนพัฒนาการกีฬา ดร.กฤตพล ทองดอนพุ่ม รองประธานกองทุนพัฒนาการกีฬา ร่วมด้วย นายณัฏฐ์ ธีรณัฐสุภานนท์ เลขาธิการมูลนิธิกองทุนพัฒนาการ , นายภานพ ใจเกื้อ รองเลขาธิการมูลนิธิกองทุนพัฒนาการกีฬา ร่วมกันมอบทุนการศึกษาสนับสนุนให้กับฮีโร่สาวน้อยวัย 14 ปี “น้องมายด์” ปัณชญา จันทร์น้อย ที่เพิ่งสร้างชื่อเสียงให้กับประเทศไทย ด้วยการคว้าแชมป์เยาวชนโลกอายุไม่เกิน 21 ปี จากประเทศโรมาเนีย เมื่อวันที่ 23 สิงหาคม ที่ผ่านมา เพื่อเป็นขวัญและกำลังใจจำนวน 20,000 บาทเป็นเวลา 6 เดือนในเบื้องต้น รวม 120,000 บาท โดยมี นายไชยพงศ์ กรวสุรมย์ ผู้จัดการทีมชาติไทยชุดซีเกมส์ และ”ดิไอดอล” ต๋อง ศิษย์ฉ่อย ในฐานะแบรนด์แอมบาสเดอร์คนแรกของมูลนิธิกองทุนพัฒนาการกีฬาร่วมเป็นสักขีพยาน\n\nโดย”น้องมายด์”กล่าวขอบคุณมูลนิธิกองทุนพัฒนาการกีฬาที่ช่วยสนับสนุนทุนการศึกษาให้กับตน ทำให้ช่วยแบ่งเบาภาระของครอบครัว ทำให้ตนมีขวัญและกำลังใจที่ดีในการแข่งขันต่อไป ส่วนคุณแม่สุวลี และคุณพ่อ วัลลภ จันทร์น้อย ก็กล่าวขอบคุณทางมูลนิธิกองทุนพัฒนาการกีฬา ที่เห็นความสามารถทางด้านกีฬาของน้องมายด์ และการสนับสนุนครั้งนี้ทำให้ครอบครัวเราทุกคนมีความสุขอย่างมาก\n\n\n\nทางด้าน ดร.กฤตพล ทองดอนพุ่ม รองประธานมูลนิธิกองทุนพัฒนาการกีฬา กล่าวย้ำการทำงานของมูลนิธิฯ ที่ยังคงให้ความสำคัญกับนักกีฬาไทย ทางมูลนิธิกองทุนพัฒนาการกีฬา พร้อมก้าวไปกับทุกความสำเร็จของนักกีฬาไทย ด้วยการสนับสนุนทางด้านงบประมาณทั้งในรูปแบบของทุนการศึกษาแบบ”น้องมายด์”ก็ดี หรือสนับสนุนทุนการฝึกซ้อม และด้านอื่นๆตามความเหมาะสมต่อไป",
    "ดินาโม ซาเกร็บ พบ เชลซี: ช่องทางรับชม ลิงค์ถ่ายทอดสด ยูฟ่า แชมเปี้ยนส์ลีก, วันและเวลาแข่งขัน และ พรีวิวก่อนเกม": "",
    "2 นักดนตรีระดับนานาชาติ ชวนฟัง ‘เสน่ห์แห่งเสียงวสันตฤดู’": "วันเสาร์ที่ 11 กันยายนนี้ เวลา 18.00 น. ที่สถาบันเกอเธ่ (MRT ลุมพินี) 2 นักดนตรีที่มีชื่อเสียงระดับนานาชาติ คือ Wally Hase (วัลลี่ ฮาเซอร์) นักฟลูตชาวเยอรมันซึ่งเป็นอาจารย์จาก University of Music and Performing Arts กรุงเวียนนา ประเทศออสเตรีย เป็นหัวหน้ากลุ่มฟลูตของวง Camerata Salzburg, the Cappella Andrea Barca หัวหน้ากลุ่มฟลูตรับเชิญของวง Staatskapelle Dresden, SWR และ WDR Symphony Orchestras ฯลฯ รวมถึงได้บันทึกเสียงทั้งในฐานะศิลปินเดี่ยวและนักดนตรีในวงแชมเบอร์ และยังเป็นกรรมการตัดสินการแข่งขันฟลูตระดับนานาชาติ กับ Vanda Albota (แวนดา อัลโบตา) นักเปียโนชาวโรมาเนีย ผู้คว้าหลายรางวัล อาทิ จากการแข่ง Nueva Acropolis ที่กรุงมาดริด ประเทศสเปน และรางวัลที่ 1 จากการแข่ง Carl Fitsch ประเทศโรมาเนีย ฯลฯ รวมถึงเคยร่วมแสดงกับวงออเคสตร้า อาทิ MDR Symphony Orchestra Leipzig, BBC London Symphony Orchestra และ Radio Romania Cultural โดยปัจจุบันเธอเป็นอาจารย์ด้านการบรรเลงเปียโนประกอบที่ Folkwang University of Arts เมืองเอสเซ่น ประเทศเยอรมนี จะมาร่วมกันแสดงคอนเสิร์ต Fruehlingklaenge & Opernparaphrasen (เสน่ห์แห่งเสียงวสันตฤดู)\n\nบัตรเข้าชมราคา 500 บาทสำหรับบุคคลทั่วไป และ 300 บาท สำหรับนักเรียนและนักศึกษาอายุไม่เกิน 25 ปี จองได้ที่ LINE Official Account : https://lin.ee/cx7AqzU หรือ https://docs.google.com/forms/d/e/1FAIpQLSffipu0Yw7rAzyfmQtINAKNvPBzHMChDgVy1VeYh_BHncMv_Q/viewform",
    "ฮังการี - มอนเตเนโกร น่าเชียร์! 4 ตัวเต็ง เนชั่นส์ลีก คืนวันจันทร์ที่ 26 ก.ย.65": "อิตาลี ต้องการชัยชนะที่ บูดาเปสต์ เพื่อสกัดจ่าฝูง เอ 3 อย่าง ฮังการี อย่างไรก็ตาม แชมป์ยุโรปฟอร์มไม่ดีนัก ชนะแค่ 3 จาก 10 นัดหลังขณะที่เจ้าถิ่นกำลังมั่นใจทีเดียวหลังบุกซัดทั้ง อังกฤษ และ เยอรมนี คาบ้าน โดยเก็บได้ถึง 10 แต้มจาก 4 เกม\n\nฮังการี จะชนะ อิตาลี หรือเสมอเป็นอย่างน้อย\n\n---------------------------------------------------\n\nมอนเตเนโกร - ฟินแลนด์\n\nฟินแลนด์ บุกอัด มอนเตเนโกร 2-0 ในบ้านเมื่อเดือนมิถุนายน แต่นั่นคือชัยชนะนัดเดียวในรอบ 8 เกมของพวกเขา และไม่น่าเกิดขึ้นอีกในโปรแกรมเยือนนัดนี้ เมื่อ เจ้าบ้านคว้าชัยเหนือ โรมาเนีย ด้วยสกอร์สวยๆ 2-0 และ 2-0 แถมทำได้ดีในการเจอจ่าฝูง บี 3 อย่าง บอสเนีย โดยเสมอ 1-1 และแพ้หวิว 0-1 จึงมีลุ้นเชือดขุนพลฟินน์ไม่น้อย\n\nมอนเตเนโกร จะชนะ ฟินแลนด์\n\n---------------------------------------------------\n\nซาน มาริโน่ - เอสโตเนีย\n\nเอสโตเนีย ชนะทั้ง 3 นัดใน เนชั่นส์ ลีก กลุ่ม ดี 2 พวกเขาแข็งแกร่งเกินกว่า ซาน มาริโน่ จะเอาอยู่ โดยเจ้าถิ่น แพ้มาแล้ว 18 นัดติดต่อกัน ลึกลงไป ซาน มาริโน่ แพ้เกมศูนย์ถึง 5 จาก 6 เกมในศึก เนชั่นส์ ลีก ที่เล่นในบ้านเลยทีเดียว\n\nเอสโตเนีย จะชนะ ซาน มาริโน่\n\n---------------------------------------------------\n\nยิบรอลต้า - จอร์เจีย\n\nจอร์เจีย ผลงานร้ายกาจทีเดียวในกลุ่ม ซี 4 เก็บได้ถึง 13 จากทั้งหมด 15 แต้ม โดยชนะเกมเยือน 2 นัดแรกทั้งบุกถลุง บัลแกเรีย 5-2 และ 3-0 เหนือ มาซิโดเนีย หลังจากที่เปิดฉากรายการนี้ด้วยการเปิดรังถล่ม ยิบรอลต้า สบายๆ 4-0 จึงไม่น่ายากในการทำซ้ำกับคู่แข่งที่เสียไปแล้วถึง 16 ลูกในรายการนี้",
    "ยังเฉียบ!! เซเรน่า ฟอร์มสด คว้าชัยรอบแรก เทนนิส ยูเอส โอเพ่น": "เซเรน่า วิลเลียมส์ อดีตมือ 1 ของโลก ฟอร์มยังเฉียบขาด หวดชนะ ดานก้า โควินิช คว้าชัยรอบแรก เทนนิสยูเอส โอเพ่น 2022 แต่รอบสองเจองานหนัก พบ อาเน็ตต์ คอนตาเวียต มือ 2 ของโลก\n\nเซเรน่า วิลเลียมส์ นักหวดอเมริกัน อดีตนีกเทนนิสมือ 1 ของโลก เอาชนะ ดานก้า โควินิช มือ 80 ของโลกจากมอนเตเนโกร 2-0 เซต 6-3, 6-3 ในการแข่งขันรอบแรก ประเภทหญิงเดี่ยว เทนนิส แกรนด์สแลม \"ยูเอส โอเพ่น\" ที่นิวยอร์ก สหรัฐอเมริกา เมื่อวันที่ 30 สิงหาคม\n\nอดีตมือ 1 ของโลกผ่านเข้ารอบสอง ไปพบกับ อาเน็ตต์ คอนตาเวียต มือ 2 ของโลกจากเอสโตเนีย ที่ชนะ แจ็คเคอลีน คริสเตียน มือ 77 ของโลกจากโรมาเนีย 6-3, 6-0 มาในรอบแรก\n\nเซเรน่า ประกาศไว้ก่อนการแข่งขันแกรนด์สแลมรายการนี้แล้วว่า จะเป็นรายการสุดท้าย ในการเล่นเทนนิสอาชีพของตัวเอง หลังจากแข่งขันมาอย่างยาวนาน และคว้าแชมป์แกรนด์สแลม มาถึง 23 รายการ\n\nนอกจากลงแข่งประเภทหญิงเดี่ยวแล้ว เซเรน่า ยังได้จับคู่กับ วีนัส วิลเลียมส์ พี่สาวของตัวเอง ลงแข่งขันในประเภทหญิงคู่ด้วย\n\nด้านมือท็อป 10 ของโลกตกรอบแรกไป 2 คน ซิโมน่า ฮาเล็ป มือ 7 ของโลกจากโรมาเนีย พ่าย ดาเรีย ซนิกูร์ มือ 124 ของโลกจากยูเครน ไปแบบพลิกล็อก 2-6, 6-0, 4-6 ดาเรีย คาซัตคิน่า มือ 9 ของโลกจากรัสเซีย แพ้ ฮาร์เรียต ดาร์ท จากสหราชอาณาจักร 6-7(10), 6-1, 3-6\n\nผลคู่อื่นๆ ที่น่าสนใจ ประเทหญิงเดี่ยว\n\nมาเรีย ซัคคารี่ มือ 3 ของโลกจากกรีซ ชนะ ทัตยาน่า มาเรีย มือ 85 ของโลกจากเยอรมนี 6-4, 3-6, 6-0\n\nองส์ จาเบอร์ มือ 5 ของโลกจากตูนิเซีย ชนะ เมดิสัน เบรนเกิ้ล มือ 61 ของโลกจากสหรัฐอเมริกา 7-5, 6-2\n\nโคโค่ กอฟฟ์ มือ 12 ของโลกจากสหรัฐอเมริกา ชนะ เลโอเลีย ฌองฌอง มือ 149 ของโลกจากฝรั่งเศส 6-2, 6-3\n\nข่าวที่เกี่ยวข้อง\n\n-------------------------------------------------\n\nวิธีการดูบอลพรีเมียร์ลีก 2022/23 ที่ TrueID : แพ็กเกจชมครบทุกคู่ - ซิมทรูชมทีมโปรดฟรี!\n\nรวมข้อมูลแก้ไขปัญหาการใช้งาน รับชม หรือโปรโมชันกิจกรรมต่างๆ << คลิกที่นี่\n\nอัพเดทข่าว ผลบอล พรีเมียร์ลีก แบบทันใจ พร้อมวิเคราะห์คู่เด่นในรอบสัปดาห์ ส่งถึงมือคุณ\n\nคลิกเลย!! หรือ กด *301*32# โทรออก\n\nหรือ อัพเดทข่าวบอลไทยลีก กด *301*36# โทรออก",
    "Summer 2023 คอลเล็กชันเรียบง่าย สวยเหนือกาลเวลา กลิ่นอายทะเลฤดูร้อน – THE STANDARD": "Max Mara เป็นอีกหนึ่งแบรนด์ที่มีความคงเส้นคงวาในเรื่องของงานดีไซน์เสื้อผ้าที่เรียบง่าย ไม่ได้เวอร์วังเท่าแบรนด์อื่นในช่วง Milan Fashion Week แต่เป็นเสื้อผ้าที่สวยเหนือกาลเวลา หรูหรา และหาโอกาสใส่ได้ง่ายแทบทุกชิ้นในคอลเล็กชัน และในฤดูกาลนี้ Ian Griffiths ยังคงตอกย้ำแนวคิดนี้ผ่านเสื้อผ้าสไตล์ฤดูร้อนของทะเลเมดิเตอร์เรเนียน\n\nเริ่มกันที่เซ็ตผ้าลินินสีน้ำตาล ดำ และครีมในช่วงต้นที่กลายมาเป็นเสื้อโค้ตแขนสั้น ชุดเดรสเปิดไหล่ตัวยาว เสื้อครอปสีดำคู่กับกางเกงขายาวเอวสูงที่ดีไซเนอร์ได้แรงบันดาลใจมาจากการแต่งตัวของ David Bowie ทับด้วยเบลเซอร์อีกชั้นหนึ่ง\n\nตามมาด้วยลุคสำหรับทะเลหน้าร้อนอย่างชุดว่ายน้ำที่ทำจากผ้าวูลผสมสีพาสเทลอย่างเหลือง ฟ้า และเขียว จับคู่กับหมวกว่ายน้ำแบบปิดหูที่เคยนิยมอย่างมากในช่วงยุค 30 จับคู่กับเสื้อโค้ตผ้าวูลสีเดียวกันที่ดูรีแล็กซ์แต่ตัดเย็บแบบคมกริบ ชนิดที่ต้องเป็น Max Mara เท่านั้นถึงจะทำได้\n\nส่วนเครื่องประดับที่สำคัญของคอลเล็กชันนี้ ยังเป็นชิ้นที่ขาดไม่ได้เมื่อเวลาเราไปชายหาดหรือขึ้นเรือ เช่น กระเป๋าโท้ตใบใหญ่ที่ทำจากผ้าใบและวัสดุเชือกฟาง แว่นกันแดด รองเท้าแพลตฟอร์มรัดส้น และหมวกกันแดดใบใหญ่ที่ Ian Griffiths ได้แรงบันดาลใจจาก Renée Perle หญิงชาวโรมาเนีย มิวส์ของช่างภาพชาวฝรั่งเศสในตำนานอย่าง Jacques Henri Lartigue ที่เคยถ่ายภาพของเธอสวมหมวกใบโต\n\nภาพ: Getty Images",
    "ปูตินลั่น 'สงครามยูเครน' ทำให้รัสเซียแกร่งขึ้น": "ประธานาธิบดีวลาดิเมียร์​ ปูติน ของรัสเซียกล่าววันพุธว่า ประเทศของตนยังไม่สูญเสียอะไรเลยจากปฏิบัติการทางทหารในยูเครน นอกจากนี้เขาระบุว่าสิ่งที่เกิดขึ้นได้เสริมความเเข็งเเกร่งให้กับอธิปไตยของรัสเซียอีกด้วย\n\nผู้นำรัสเซียกล่าวที่การประชุมด้านเศรษฐกิจ ว่าการดำเนินการของรัสเซียทั้งหมดมีจุดประสงค์เพื่อ \"ช่วยประชาชนในดอนบาส\"\n\n\"ในที่สุดเเล้ว สิ่งนี้จะนำไปสู่ความเเข็งเเกร่งขึ้นของประเทศของเราจากภายในและต่อนโยบายต่างประเทศของเราด้วย\" ประธานาธิบดีปูตินกล่าว\n\nทั้งนี้ รัสเซียบุกยูเครนในปลายเดือนกุมภาพันธ์ และต่อมาล้มเลิกแผนรุกเข้ากรุงเคียฟ เมืองหลวงของยูเครน โดยเปลี่ยนมาทุ่มเทความพยายามทางทหารในแคว้นดอนบาส ทางภาคตะวันออกของยูเครน ซึ่งนักรบที่สนับสนุนรัสเซียต่อสู่กับทหารยูเครนมาตั้เเต่ปี 2014\n\nประธานาธิบดีปูตินยังได้วิจารณ์ข้อตกลงที่มีสหประชาชาติและตุรกีเป็นตัวกลาง เรื่องการเปิดทางให้ยูเครนสามารถส่งออกสินค้าธัญพืชได้อีกครั้งท่ามกลางวิกฤตอาหารโลก\n\nเขากล่าวว่า การส่งออกจากยูเครนไม่ได้มีจุดหมายปลายทางไปที่ประเทศที่ยากจนที่สุดของโลก\n\nศูนย์ประสานงานร่วมที่รับผิดชอบการกลับมาส่งออกธัญพืชของยูเครนกล่าวว่า ณ​ วันอังคาร สินค้าอาหารและธัญพืช ถูกส่งออกจากยูเครนไปแล้ว กับเรือกว่า 100 ลำ โดยมีจุดหมายปลายทางสู่อิตาลี ตุรกี อิหร่าน จีน โรมาเนีย จิบูติ เยอรมนี และเลบานอน\n\nมิไคโล โพโดลยัก ที่ปรึกษาของประธานาธิบดียูเครน บอกกัยรอยเตอร์ว่า ข้อกล่าวหาของรัสเซียไม่อยู่บนพื้นฐานของความจริงและเป็นสิ่งไม่คาดคิดว่าจะเกิดขึ้น\n\nอีกด้านหนึ่ง กระทรวงกลาโหมอังกฤษกล่าวในเช้าวันพุธว่า ในช่วง 24 ชั่วโมงที่ผ่านมา มีการต่อสู้รุนเเรงในเขตดอนบาส และที่บริเวณเคอร์ซอนโอบลาสต์ทางใต้ของยูเครน",
    "มูลนิธิกองทุนพัฒนากีฬาฯ มอบทุนการศึกษา \"น้องมายด์\" แชมป์โลกสนุ้กเกอร์เยาว อายุไม่เกิน 21 ปี": "วันที่ 11 กันยายน 2565 มูลนิธิกองทุนพัฒนาการกีฬา ดร.กฤตพล ทองดอนพุ่ม รองประธานกองทุนพัฒนาการกีฬา ร่วมด้วย นายณัฏฐ์ ธีรณัฐสุภานนท์ เลขาธิการมูลนิธิกองทุนพัฒนาการ , นายภานพ ใจเกื้อ รองเลขาธิการมูลนิธิกองทุนพัฒนาการกีฬา ร่วมกันมอบทุนการศึกษาสนับสนุนให้กับฮีโร่สาวน้อยวัย 14 ปี \"น้องมายด์\" ปัณชญา จันทร์น้อย ที่เพิ่งสร้างชื่อเสียงให้กับประเทศไทย ด้วยการคว้าแชมป์เยาวชนโลกอายุไม่เกิน 21 ปี จากประเทศโรมาเนีย เมื่อวันที่ 23 สิงหาคม ที่ผ่านมา เพื่อเป็นขวัญและกำลังใจจำนวน 20,000 บาทเป็นเวลา 6 เดือนในเบื้องต้น รวม 120,000 บาท โดยมี นายไชยพงศ์ กรวสุรมย์ ผู้จัดการทีมชาติไทยชุดซีเกมส์ และ \"ดิไอดอล\" ต๋อง ศิษย์ฉ่อย ในฐานะแบรนด์แอมบาสเดอร์คนแรกของมูลนิธิกองทุนพัฒนาการกีฬาร่วมเป็นสักขีพยาน\n\n\"น้องมายด์\" ปัณชญา จันทร์น้อย กล่าวว่า ขอขอบคุณมูลนิธิกองทุนพัฒนาการกีฬาที่ช่วยสนับสนุนทุนการศึกษาให้กับตน ทำให้ช่วยแบ่งเบาภาระของครอบครัว ทำให้ตนมีขวัญและกำลังใจที่ดีในการแข่งขันต่อไป\n\nเช่นเดียวกับคุณแม่สุวลี และคุณพ่อ วัลลภ จันทร์น้อย กล่าวว่า ขอบคุณทางมูลนิธิกองทุนพัฒนาการกีฬา ที่เห็นความสามารถทางด้านกีฬาของน้องมายด์ และการสนับสนุนครั้งนี้ทำให้ครอบครัวเราทุกคนมีความสุขอย่างมาก\n\nทางด้าน ดร.กฤตพล ทองดอนพุ่ม รองประธานมูลนิธิกองทุนพัฒนาการกีฬา กล่าวย้ำว่า การทำงานของมูลนิธิฯ ที่ยังคงให้ความสำคัญกับนักกีฬาไทย ทางมูลนิธิกองทุนพัฒนาการกีฬา พร้อมก้าวไปกับทุกความสำเร็จของนักกีฬาไทย ด้วยการสนับสนุนทางด้านงบประมาณทั้งในรูปแบบของทุนการศึกษาแบบ \"น้องมายด์\" ก็ดี หรือสนับสนุนทุนการฝึกซ้อม และด้านอื่นๆตามความเหมาะสมต่อไป",
    "‘เซเรน่า’ คว้าชัยรอบแรก ‘ยูเอส โอเพ่น’ แต่รอบสองเจองานหนัก": "‘เซเรน่า’ คว้าชัยรอบแรก ‘ยูเอส โอเพ่น’ แต่รอบสองเจองานหนัก\n\nเซเรน่า วิลเลียมส์ นักหวดอเมริกัน อดีตมือ 1 ของโลก เอาชนะ ดานก้า โควินิช มือ 80 ของโลกจากมอนเตเนโกร 2-0 เซต 6-3, 6-3 ในการแข่งขันรอบแรก ประเภทหญิงเดี่ยว แกรนด์สแลม “ยูเอส โอเพ่น” ที่นิวยอร์ก สหรัฐอเมริกา เมื่อวันที่ 30 สิงหาคม\n\nอดีตมือ 1 ของโลกผ่านเข้ารอบสองไปพบกับ อาเน็ตต์ คอนตาเวียต มือ 2 ของโลกจากเอสโตเนีย ที่ชนะ แจ็คเคอลีน คริสเตียน มือ 77 ของโลกจากโรมาเนีย 6-3, 6-0 มาในรอบแรก\n\nเซเรน่าประกาศไว้ก่อนการแข่งขันแกรนด์สแลมรายการนี้แล้วว่าจะเป็นรายการสุดท้ายในการเล่นเทนนิสอาชีพของตัวเอง หลังจากแข่งขันมาอย่างยาวนาน และคว้าแชมป์แกรนด์สแลมมาถึง 23 รายการ\n\nนอกจากลงแข่งประเภทหญิงเดี่ยวแล้ว เซเรน่ายังได้จับคู่กับ วีนัส วิลเลียมส์ พี่สาวของตัวเอง ลงแข่งขันในประเภทหญิงคู่ด้วย\n\nด้านมือท็อป 10 ของโลกตกรอบแรกไป 2 คน ซิโมน่า ฮาเล็ป มือ 7 ของโลกจากโรมาเนีย พ่าย ดาเรีย ซนิกูร์ มือ 124 ของโลกจากยูเครน ไปแบบพลิกล็อก 2-6, 6-0, 4-6 ดาเรีย คาซัตคิน่า มือ 9 ของโลกจากรัสเซีย แพ้ ฮาร์เรียต ดาร์ท จากสหราชอาณาจักร 6-7(10), 6-1, 3-6\n\nผลคู่อื่นๆ ที่น่าสนใจ ประเทหญิงเดี่ยว\n\nมาเรีย ซัคคารี่ มือ 3 ของโลกจากกรีซ ชนะ ทัตยาน่า มาเรีย มือ 85 ของโลกจากเยอรมนี 6-4, 3-6, 6-0\n\nองส์ จาเบอร์ มือ 5 ของโลกจากตูนิเซีย ชนะ เมดิสัน เบรนเกิ้ล มือ 61 ของโลกจากสหรัฐอเมริกา 7-5, 6-2\n\nโคโค่ กอฟฟ์ มือ 12 ของโลกจากสหรัฐอเมริกา ชนะ เลโอเลีย ฌองฌอง มือ 149 ของโลกจากฝรั่งเศส 6-2, 6-3",
    "ขุนค้อนโดนนำก่อนยิงแซงเอฟซีเอสบี คว้าชัยยูโรปา คอนเฟอเรนซ์ ลีก": "เวสต์แฮม ยูไนเต็ด เปิดฉากรอบแบ่งกลุ่มยูโรปา คอนเฟอเรนซ์ ลีก ได้สวยงาม แม้จะโดนเอฟซีเอสบียิงนำไปก่อน แต่ก็มารัวคืนครึ่งหลังแซงชนะสำเร็จ\n\nการแข่งขันฟุตบอลยูโรปา คอนเฟอเรนซ์ ลีก ฤดูกาล 2022-23 รอบแบ่งกลุ่ม เมื่อวันที่ 8 กันยายน กลุ่มบี “ขุนค้อน”เวสต์แฮม ยูไนเต็ด จากอังกฤษ เปิดสนามลอนดอน สเตเดียม เอาชนะเอฟซีเอสบี จากโรมาเนีย 3-1\n\nเจ้าบ้านได้ประตูจาก จาร์รอด โบเวน นาที 69 (จุดโทษ), เอแมร์สัน พัลมิเอรี นาที 74, มิคาอิล อันโทนิโอ นาที 90 ส่วนทีมเยือนได้จาก อังเดร คอร์เดีย นาที 34\n\nอีกคู่ในกลุ่มเดียวกัน อันเดอร์เลชท์ จากเบลเยียม เอาชนะซิลเคบอร์ก จากเดนมาร์ก 1-0\n\nผลคู่อื่น\n\nกลุ่มเอ\n\nฟิออเรนตินา (อิตาลี) 1-1 ริกาส เอฟเอส (ลัตเวีย)\n\nฮาร์ตส์ (สกอตแลนด์) 0-4 อิสตันบูล บาซักเซฮีร์ (ตุรกี)\n\nกลุ่มซี\n\nออสเตรีย เวียนนา (ออสเตรีย) 0-0 ฮาโปเอล เบียร์ เชวา (อิสราเอล)\n\nบียาร์เรอัล (สเปน) 4-3 เลก พอซนัน (โปแลนด์)\n\nกลุ่มดี\n\nนีซ (ฝรั่งเศส) 1-1 โคโลญจน์ (เยอรมนี)\n\nสโลวักโก (สาธารณรัฐเช็ก) 3-3 เอฟเค ปาร์ติซาน (เซอร์เบีย)\n\nกลุ่มอี\n\nวาดุซ (ลิกเตนสไตน์) 0-0 อพอลลอน (ไซปรัส)\n\nดนิโปร-1 (ยูเครน) 0-1 อาแซด อัล์กมาร์ (เนเธอร์แลนด์)\n\nกลุ่มเอฟ\n\nโมลด์ (นอร์เวย์) 0-0 เกนต์ (เบลเยียม)\n\nแชมร็อก โรเวอร์ส (ไอร์แลนด์) 0-0 เยอร์การ์เดน (สวีเดน)\n\nกลุ่มจี\n\nบัลล์คานี (โคโซโว) 1-1 ซีเอฟอาร์ คลูช (โรมาเนีย)\n\nซิวาสสปอร์ (ตุรกี) 1-1 สลาเวีย ปราก (สาธารณรัฐเช็ก)\n\nกลุ่มเอช\n\nเอฟซี บาเซิล (สวิตเซอร์แลนด์) 3-1 พยูนิก (อาร์เมเนีย)\n\nสโลวาน บราติสลาวา (สโลวะเกีย) 0-0 ซัลกิริส (ลิธัวเนีย)",
    "น้องมายด์ สนุกเกอร์หญิง วัย 14 ปี เปิดใจคว้าแชมป์สนุกเกอร์เยาวชนโลก": "น้องมายด์ สนุกเกอร์หญิงวัย 14 ปี เผยความรู้สึกคว้าแชมป์สนุกเกอร์เยาวชนโลก ก่อนเตรียมลุยต่อทีมชาติไทยชุดใหญ่\n\nน้องมายด์ สากล ปัณชญา จันทร์น้อย สนุกเกอร์หญิงวัย 14 ปี ดีกรีแชมป์สนุกเกอร์เยาวชนหญิงโลก รุ่น 21 ปี ที่ประเทศโรมาเนีย เดินทางถึงประเทศไทยเรียบร้อยแล้ว\n\nน้องมายด์ สากล ปัณชญา จันทร์น้อย ขอบคุณภาพเฟซบุ๊ก Billiard Sports Association of Thailand\n\nน้องมายด์ ฮีโร่แชมป์โลก เผยผ่านเฟซบุ๊ก Billiard Sports Association of Thailand ว่า นับว่าเป็นครั้งแรกที่หนูได้แข่งขันทีมชาติ รู้สึกภูมิใจมากตั้งแต่ติดทีมชาติ คิดอย่างเดียวต้องสู้ให้เต็มที่ ซึ่งไม่คิดว่าจะคว้าแชมป์ได้ เพราะคู่ชิงจากอินเดีย ตนเคยแพ้มาในรอบแรก\n\nภูมิใจทำเพื่อชาติ\n\nโดยตนต้องขอขอบคุณโค้ช โหน่ง อาจารย์หรั่ง ที่ช่วยแนะนำจนสามารถชนะอินเดียได้ ซึ่งแชมป์นี้จะนำทางให้ตนไปสู่ฝันต่อไปคือการเล่นอาชีพโลก ต้องขอขอบคุณสมาคมกีฬาบิลเลียดแห่งประเทศไทย นายกฯสุนทร ที่ให้โอกาสตนได้รับใช้ชาติ และขอขอบคุณทุกคนที่ทำให้ตนมีวันนี้\n\nน้องมายด์ สากล ปัณชญา จันทร์น้อย ขอบคุณภาพเฟซบุ๊ก Billiard Sports Association of Thailand\n\nเตรียมดันขึ้นชุดใหญ่\n\nขณะที่นายสุนทร จารุมนต์ นายกสมาคมกีฬาบิลเลียดแห่งประเทศไทย กล่าวว่า ขอแสดงความยินดีกับ มายด์ สากล ที่สามารถคว้าแชมป์โลกเยาวชนหญิงรุ่นอายุ 21 ปีได้อย่างยอดเยี่ยม ความสำเร็จในครั้งนี้ ทำให้ น้องมายด์ และพลอย ได้ติดทีมชาติชุดใหญ่เตรียมไปแข่งขันสนุกเกอร์ 6 แดงชิงแชมป์โลก ในระหว่างวันที่ 3-6 ตุลาคม 65 ที่ประเทศมาเลเซีย\n\nโดย ตนเชื่อว่านักกีฬาระดับเยาวชนของไทยยังมีคนเก่งอีกมาก และในอนาคตทางสมาคมจะส่งเสริมการแข่งขันสนุกเกอร์ระดับเยาวชนมากขึ้นเพื่อให้เป็นกำลังสำคัญของทีมชาติไทยต่อไป\n\nน้องมายด์ สากล ปัณชญา จันทร์น้อย ขอบคุณภาพเฟซบุ๊ก Billiard Sports Association of Thailand\n\nสรุปผลงานนักกีฬาเยาวชนไทยในการแข่งขันสนุกเกอร์ชิงแชมป์ เยาวชนโลก ที่ประเทศโรมาเนีย\n\nรุ่น 18 ปี ผู้ชาย\n\n\n\nนาย ฐิติพงศ์ จุลศักดิ์\n\n(นัด เอส อาร์) อายุ 18 ปี\n\nที่ 3 เหรียญทองแดง\n\nรุ่น 21 ปี ผู้หญิง\n\n\n\nด.ญ ปัณชญา จันทร์น้อย\n\n(มายด์ สากล) อายุ 14 ปี\n\nอันดับ 1 เหรียญทอง\n\nแชมป์โลก\n\nน.ส พลอยชมภู เหล่าเกียรติพงษ์\n\n( พลอย ขอนแก่น) อายุ 20 ปี\n\nอันดับ 3 เหรียญทองแดง\n\nและรางวัลเบรคสูงสุด\n\nติดตามข่าวสาร Bright Today ช่องทางอื่นๆ\n\nWebsite : BRIGHT TODAY\n\nFacebook : BRIGHT TV\n\nLine Today : BRIGHT TODAY",
    "‘เวสต์แฮม’ เปิดหัวคอนเฟอเรนซ์ ลีก สวย ถล่ม ‘สเตอัว’ 3-1": "เวสต์แฮม ยูไนเต็ด เปิดบ้านแซงชนะ สเตอัว บูคาเรสต์ 3-1 ประเดิมชัย ศึก คอนเฟอเรนซ์ ลีก กลุ่ม บี\n\nการแข่งขันฟุตบอลยูโรปา คอนเฟอเรนซ์ ลีก ฤดูกาล 2022-23 รอบแบ่งกลุ่ม กลุ่มบี ระหว่าง “ขุนค้อน”เวสต์แฮม ยูไนเต็ด จากอังกฤษ เปิดสนามลอนดอน สเตเดียม พบกับ เอฟซีเอสบี จากโรมาเนีย\n\nผลปรากฎว่า เวสต์แฮม ยูไนเต็ด เอาชนะเอฟซีเอสบี 3-1 เจ้าบ้านได้ประตูจาก จาร์รอด โบเวน นาที 69 จากจุดโทษ, เอแมร์สัน พัลมิเอรี นาที 74, มิคาอิล อันโทนิโอ นาที 90 ส่วนทีมเยือนได้จาก อังเดร คอร์เดีย นาที 34\n\nอีกคู่ในกลุ่มเดียวกัน อันเดอร์เลชท์ จากเบลเยียม เอาชนะซิลเคบอร์ก จากเดนมาร์ก 1-0\n\nผลคู่อื่นๆ\n\nกลุ่มเอ\n\nฟิออเรนตินา (อิตาลี) 1-1 ริกาส เอฟเอส (ลัตเวีย)\n\nฮาร์ตส์ (สกอตแลนด์) 0-4 อิสตันบูล บาซักเซฮีร์ (ตุรกี)\n\nกลุ่มซี\n\nออสเตรีย เวียนนา (ออสเตรีย) 0-0 ฮาโปเอล เบียร์ เชวา (อิสราเอล)\n\nบียาร์เรอัล (สเปน) 4-3 เลก พอซนัน (โปแลนด์)\n\nกลุ่มดี\n\nนีซ (ฝรั่งเศส) 1-1 โคโลญจน์ (เยอรมนี)\n\nสโลวักโก (สาธารณรัฐเช็ก) 3-3 เอฟเค ปาร์ติซาน (เซอร์เบีย)\n\nกลุ่มอี\n\nวาดุซ (ลิกเตนสไตน์) 0-0 อพอลลอน (ไซปรัส)\n\nดนิโปร-1 (ยูเครน) 0-1 อาแซด อัล์กมาร์ (เนเธอร์แลนด์)\n\nกลุ่มเอฟ\n\nโมลด์ (นอร์เวย์) 0-0 เกนต์ (เบลเยียม)\n\nแชมร็อก โรเวอร์ส (ไอร์แลนด์) 0-0 เยอร์การ์เดน (สวีเดน)\n\nกลุ่มจี\n\nบัลล์คานี (โคโซโว) 1-1 ซีเอฟอาร์ คลูช (โรมาเนีย)\n\nซิวาสสปอร์ (ตุรกี) 1-1 สลาเวีย ปราก (สาธารณรัฐเช็ก)\n\nFacebook : https://www.facebook.com/innnews.co.th\n\nTwitter : https://twitter.com/innnews\n\nYoutube : https://www.youtube.com/c/INNNEWS_INN\n\nTikTok : https://www.tiktok.com/@inn_news\n\nLINE Official Account : @innnews",
    "รอเชียร์ “โลมา ลูกบุญมี” / ลักษมณ์ นันทิวัชรินทร์": "มีคิวขึ้นต่อสู้อีกแล้วสำหรับ “น้องหล้า” โลมา ลูกบุญมี สาวนักสู้หนึ่งเดียวของไทยในสังเวียนมวยกรงที่ยิ่งใหญ่ที่สุดในโลกอย่าง Ultimate Fighting Championship โดยคราวนี้สาวไทยเตรียมขึ้นสังเวียนเป็นคู่ก่อนเวลาในรายการ UFC Fight Night 210 ซึ่งจะจัดขึ้นที่สังเวียน UFC Apex ในลาส เวกัส รัฐเนวาด้า สหรัฐอเมริกา ในวันเสาร์ที่ 17 กันยายนนี้ ตรงกับเวลาไทยเช้าตรู่วันอาทิตย์ที่ 18 มีถ่ายทอดสดทางทรูวิชั่นส์ให้แฟนๆ ได้รอชมด้วยโดยคู่ต่อสู้ของ “น้องหล้า” ในไฟต์นี้เดิมทีจะเป็นสาวหน้าคมจากโรมาเนีย ไดอาน่า เบลบิต้า แต่สาวโรมาเนียขอถอนตัวกระทันหันโดยไม่มีการเปิดเผยเหตุผล ทำให้ต้องมีการเปลี่ยนตัวคู่ต่อสู้ของสาวไทย เป็น เดนนิส โกเมซ สาวบราซิลหน้าดุ เจ้าของสถิติสู้ 7 ชนะ 6 แพ้แค่ 1 ก่อนหน้านี้มีประสบการณ์ขึ้นสู้ในสังเวียน “อินวิคต้า เอฟซี” มาแล้ว และเพิ่งได้เซ็นสัญญากับยูเอฟซีหมาดๆ หลังจากเป็นผู้ชนะในรายการ “ดาน่า ไวท์ คอนเทนเดอร์ ซีรี่ส์” ซึ่งเป็นรายการคัดเลือกนักสู้ฝีมือดีมาเข้าเซ็นสัญญากับ UFC เรียกว่าไฟต์นี้ก็เป็นไฟต์ประเดิมสังเวียน UFC ของสาวบราซิลรายนี้ส่วนนักสู้สาวไทยนั้นสร้างประวัติศาสตร์เป็นนักสู้สาวไทยคนแรกและคนเดียวในรายการของ UFC มาตั้งแต่ปี 2019 ก่อนหน้านั้นเคยขึ้นสังเวียนในรายการของ Invicta FC ด้วยเหมือนกัน โดยมีสถิติสู้ 9 ชนะ 6 แพ้ 3 สถิติในรายการของ UFC สู้ 5 ชนะ 3 แพ้ 2 ไฟต์ล่าสุดเมื่อเดือนพฤศจิกายนปีที่แล้ว “น้องหล้า” พ่ายคะแนนให้กับลูปิต้า โกดิเนซ อย่างน่าเสียดาย สำหรับเส้นทางของนักสู้สาวไทยนั้นปกติเราเป็นนักสู้ในพิกัดอะตอมเวท น้ำหนัก 105 ปอนด์ แต่ในรายการของ UFC พิกัดรุ่นที่เล็กที่สุดคือสตรอว์เวท 115 ปอนด์ ดังนั้น “สาวหล้า” ต้องปล่อยน้ำหนักขึ้นมา เนื้อตัวก็จะดูตันๆ หน่อย เสียเปรียบรูปร่างช่วงชกพอสมควร รวมทั้งน้ำหนักหมัดและอาวุธต่างๆ ก็หดหายไปเยอะจากการทำน้ำหนักขึ้นมาเจอคู่ต่อสู้ในพิกัดที่สูงกว่า แต่ที่ผ่านมา “น้องหล้า” ก็ทำได้ดี ถ้าจับจังหวะวัดระยะได้ ออกอาวุธได้ไม่แพ้ใครแน่ๆ ส่วนเกมบนพื้นนั้นไฟต์ที่ผ่านๆ มานั้นไม่ค่อยได้แสดงฝีมือมากนัก เพราะเจอกับคู่ต่อสู้ที่ส่วนใหญ่ก็อาศัยการยืนสู้เหมือนกัน ไฟต์ที่ผ่านมาส่วนใหญ่ก็เป็นการสู้กันครบยกไฟต์นี้เจอนักสู้จากบราซิลที่ชนะน็อกมาหลายไฟต์ แถมชำนาญเกมบนพื้นเหมือนกัน ถือว่าไม่ง่ายสำหรับสาวไทย รวมทั้งการเปลี่ยนตัวคู่ต่อสู้กระทันหัน ก็ทำให้แผนที่เตรียมซ้อมมาต้องเปลี่ยนใหม่หมด ตอนนี้อัตราต่อรอง “น้องหล้า” เป็นรองนิดหน่อย แฟนๆ ต้องช่วยกันส่งใจเชียร์ “น้องหล้า” กันเยอะเลยเช้าวันอาทิตย์นี้",
    "แบนแข้งหมีขาวพ้น‘ยูโร2024’ l ‘ยูโดรัสเซีย’ศอกกลับไม่แข่งชิงแชมป์โลก": "สหพันธ์ฟุตบอลยุโรป (ยูฟ่า) ยืนยันว่า รัสเซีย จะถูกแบนออกจากการแข่งขันสำหรับฟุตบอลชิงแชมป์แห่งชาติยุโรปครั้งที่ 14 หรือ ยูโร 2024 (The 2024 UEFA European Football Championship) จากมาตรการคว่ำบาตร สาเหตุมาจากการที่รัสเซียบุกยูเครนทำให้เกิดสงครามต่อเนื่อง และส่งผลกระทบเป็นวงกว้าง\n\nรัสเซียถูกแบนจากตารางการแข่งขันทั้งยูฟ่า และสหพันธ์ฟุตบอลนานาชาติ หรือ ฟีฟ่า ตั้งแต่เริ่มปฏิบัติการบุกยูเครน ในเดือนกุมภาพันธ์ที่ผ่านมาโดยในเรื่องดังกล่าวนี้ สหภาพฟุตบอลรัสเซีย (The Russian Football Union) พยายามยื่นอุทธรณ์ แต่ไม่เป็นผล เมื่อศาลอนุญาโตตุลาการ ประกาศยกเลิกการอุทธรณ์คำสั่งห้าม เมื่อเดือนกรกฎาคมที่ผ่านมา\n\nสำหรับการดวลแข้งยูโร 2024 จะจัดขึ้นที่ประเทศเยอรมนี ตั้งแต่วันที่ 14 มิถุนายน ไปจนถึง 14 กรกฎาคม 2024 โดยการเตะรอบคัดเลือกจะเริ่มต้นขึ้นในเดือนมีนาคม 2023\n\nขณะเดียวกัน ทีมชาติยูโดของรัสเซีย ประกาศจะไม่เข้าแข่งขันในรายการยูโดชิงแชมป์โลก ที่กรุงทาชเคนต์ ประเทศ\n\nอุซเบกิสถาน ระหว่างวันที่ 6 ถึง 13 ตุลาคมนี้แล้ว แม้ว่าสหพันธ์ยูโดนานาชาติ หรือ The International Judo Federation (IJF) จะเป็นหนึ่งในสหพันธ์โอลิมปิกระหว่างประเทศ หรือ Olympic International Federations เพียงไม่กี่แห่งที่อนุญาตให้นักกีฬารัสเซียเข้าร่วมการแข่งขันภายใต้ธงของ IJF\n\n“เราจะไม่เข้าร่วมการแข่งขันชิงแชมป์โลก” ยาซิลี่ อนิซิมอฟ ประธานสหพันธ์ยูโดรัสเซีย กล่าวกับสำนักข่าว TASS ของรัฐรัสเซีย “ยูเครน คว่ำบาตรการแข่งขันแกรนด์สแลม ใน อูลานบาตอร์ ต่อหน้ารัสเซียและขู่ว่าจะทำเช่นนั้นสำหรับการแข่งขันชิงแชมป์โลก ซึ่งเราไม่ได้สนใจ แต่เราไม่ต้องการจะแข่งขันในฐานะของ IJF เราต้องการแข่งขันในฐานะประเทศของเรา”\n\nทั้งนี้ IJF เป็นองค์กรที่แสดงออกในเชิงสัญลักษณ์ เพื่อแสดงอารยะขัดขืนในการทำงานของ สหพันธ์โอลิมปิกสากล(Olympic International Federations) เพื่อแสดงออกถึงจุดยืนของตน โดยปัจจุบันพวกเขามี มาริอุส ไวเซอร์ ชาวโรมาเนีย เป็นประธาน ซึ่งเขาเคยดำรงตำแหน่งเป็นประธานสมาคมสหพันธ์กีฬานานาชาติ หรือ สปอร์ตแอคคอร์ด (Global Association of International Sports Federations) มาแล้ว",
    "อาการหนัก! กางอดีตผลงานสุดเลวร้ายของ อังกฤษ": "สกอร์ที่ออกมามันทำให้ อังกฤษ การันตีว่าจะเป็นอันดับสุดท้ายของกลุ่มนี้ และต้องตกจาก ลีก เอ เป็นที่แน่นอน ทั้งที่ในการแข่งครั้งแรกของรายการนี้นั้นพวกเขาเคยได้อันดับ 3 มาครอง ขณะเดียวกันมันก็ทำให้ แกเร็ธ เซาธ์เกต ผู้จัดการทีมของทัพ \"สิงโตคำราม\" ต้องเจอกับความกดดันอย่างหนัก เพราะอีกไม่นานมันก็จะถึงศึก ฟุตบอลโลก 2022 แล้ว\n\nแน่นอน หลายคนรู้ดีว่าตอนนี้ อังกฤษ ไม่ชนะใครมาแล้วถึง 5 นัดติดต่อกัน เพราะทั้ง 5 เกมที่ว่าก็เกิดขึ้นจากศึก เนชั่นส์ ลีก ทั้งหมด คำถามที่น่าสนใจก็คือครั้งสุดท้ายที่พวกเขาเคยมีช่วงเวลาที่เลวร้ายแบบนี้มันเกิดขึ้นเมื่อไหร่ ?\n\nถ้าหากนับเฉพาะ \"เกมแบบมีความหมาย\" หรือก็คือการไม่นับรวมเกมอุ่นเครื่องแล้วล่ะก็ ครั้งล่าสุดที่ อังกฤษ ไม่ชนะใครเลยถึง 5 นัดรวดมันก็ต้องย้อนไปไกลถึงช่วงคาบเกี่ยวระหว่างปี 1991 จนถึงปี 1992 นู่นเลย\n\nผลงานที่เลวร้ายในตอนนั้นเริ่มจากวันที่พวกเขาทำได้เพียงเสมอ โปแลนด์ 1-1 ในเกม ยูโร 1992 รอบคัดเลือก แน่นอน นั่นไม่ใช่เรื่องที่ย่ำแย่อะไร เพราะมันยังทำให้พวกเขาดีพอที่จะเป็นแชมป์ของกลุ่ม 7 จนเข้าสู่รอบสุดท้ายได้ แต่พอถึงรอบหลักแล้วนั้นพวกเขากลับทำได้เพียงเสมอกับ เดนมาร์ก 0-0, เจ๊ากับ ฝรั่งเศส แบบไร้สกอร์ และปิดท้ายด้วยการแพ้ สวีเดน 1-2 อีก\n\nพอเห็นสกอร์แบบนั้นหลายท่านคงจะเดากันได้แล้วว่า อังกฤษ จอดป้ายในศึก ยูโร 1992 ตั้งแต่รอบแบ่งกลุ่ม แถมหลังจากนั้นพวกเขายังเสมอกับ นอร์เวย์ 1-1 ในการลงเล่นนัดแรกของศึก ฟุตบอลโลก 1994 รอบคัดเลือกอีก\n\nทั้งนี้ หากนับรวมเกมอุ่นเครื่องเข้าไปด้วยแล้วล่ะก็ สถิติการสะกดคำว่าชนะไม่เป็นติดต่อกันมากที่สุดในประวัติศาสตร์ของ อังกฤษ เกิดขึ้นในปี 1958 จากการที่พวกเขาเคยไม่ชนะ 7 เกมรวด แบ่งเป็นการแพ้ ยูโกสลาเวีย 0-5 ในเกมอุ่นเกือก, เสมอ สหภาพโซเวียต 1-1 ในนัดกระชับมิตร, เจ๊ากับ โซเวียต อีกครั้งด้วยสกอร์ 2-2 ในศึก ฟุตบอลโลก 1958, เสมอกับ บราซิล 0-0 ในทัวร์นาเมนท์เดียวกัน, เจ๊า ออสเตรีย 2-2 ในมหกรรม ฟุตบอลโลก 1958, พ่าย โซเวียต 0-1 ในนัดเพลย์ออฟหาทีมเข้ารอบน็อกเอาต์ของ ฟุตบอลโลก ครั้งนั้น และการเสมอกับ ไอร์แลนด์เหนือ 3-3 ในรายการ โฮม แชมเปี้ยนชิพ ซึ่งเป็นการแข่งกันเฉพาะ อังกฤษ, ไอร์แลนด์เหนือ, สกอตแลนด์ และ เวลส์\n\nหนึ่งในปัจจัยที่ทำให้ อังกฤษ มีผลงานที่ย่ำแย่ใน 5 นัดที่ผ่านมาคือเกมรุกที่ขาดความเฉียบคม เพราะพวกเขาทำได้เพียงประตูเดียว แถมยังมาจากลูกจุดโทษอีกต่างหาก โดยเกิดขึ้นในวันที่เสมอกับ เยอรมนี 1-1\n\nเชื่อหรือไม่ว่าในศึก เนชั่นส์ ลีก ฤดูกาล 2022-23 นั้น อังกฤษ เป็นหนึ่งใน 2 ทีมที่จนถึงตอนนี้ยังไม่สามารถทำประตูจากจังหวะโอเพ่นเพลย์ได้เลย โดยอีกทีมหนึ่งคือ ซาน มาริโน่ ทีมในลีกระดับ ดี ที่ตอนนี้ยังยิงประตูไม่ได้แม้แต่ลูกเดียว\n\nที่น่าตกใจมากพอๆ กันก็คือนี่นับเป็นครั้งแรกนับตั้งแต่ช่วงปี 2000 ที่ อังกฤษ ทำประตูไม่ได้ 3 นัดติดต่อกัน โดย 2 เกมก่อนหน้านี้ทีมของ เซาธ์เกต เสมอกับ อิตาลี 0-0 ตามด้วยการพ่าย ฮังการี ขาดลอย 0-4\n\nสำหรับผลงานอันเลวร้ายเมื่อเกือบ 22 ปีก่อนนั้น เริ่มจากเกม ฟุตบอลโลก 2002 รอบคัดเลือกที่พวกเขาแพ้ เยอรมนี 0-1 คากรุงลอนดอน เมื่อวันที่ 7 ตุลาคม ตามด้วยการทำได้เพียงเสมอกับ ฟินแลนด์ 0-0 ในรายการเดียวกันในอีก 4 วันให้หลัง ก่อนที่จะแพ้ อิตาลี 0-1 ในวันที่ 15 พฤศจิกายน\n\nอังกฤษ เคยเท้าบอดติดต่อกันหนักกว่านี้รึเปล่าน่ะหรือ ? คำตอบคือ เคย โดยสถิติการทำประตูไม่ได้ติดต่อกันนานที่สุดของพวกเขาอยู่ที่ 4 นัดรวด ซึ่งเกิดขึ้นระหว่างวันที่ 29 เมษายน ปี 1981 ไปจนถึงวันที่ 23 พฤษภาคมของปีเดียวกัน เริ่มจากการเสมอ โรมาเนีย 0-0 ในเกม ฟุตบอลโลก 1982 รอบคัดเลือก, แพ้ บราซิล 0-1 ในเกมอุ่นเครื่อง, เจ๊ากับ เวลส์ 0-0 ในรายการ โฮม แชมเปี้ยนชิพ ตามด้วยการพ่าย สกอตแลนด์ 0-1 ในรายการเดียวกัน\n\nใช่แล้ว นั่นหมายความว่าลูกทีมของ เซาธ์เกต มีโอกาสทาบสถิติสุดเลวร้ายที่ว่าได้อยู่ และต้องจับตาดูเกมในวันที่ 26 กันยายนนี้ว่า เยอรมนี จะสร้างรอยแผลที่ว่าให้กับ อังกฤษ ได้หรือไม่\n\n\n\n\n\n- เด็กเกร็ดบอล -",
    "\"ราดูคานู\" ปิดจ๊อบ 77 นาที ทะลุตัดหวดโคเรียฯ แบบไม่เสียเซต": "เอ็มมา ราดูคานู สาวน้อยมหัศจรรย์ชาวสหราชอาณาจักร เก็บชัยชนะแมตช์ที่ 3 ติดต่อกันครั้งแรก นับตั้งแต่คว้าแชมป์ ยูเอส โอเพน 2021 เข้ารอบรองชนะเลิศ ศึกดับเบิลยูทีเอ ทัวร์ รายการ \"โคเรีย โอเพน\" ที่ประเทศเกาหลีใต้ วันศุกร์ที่ 23 กุมภาพันธ์ราดูคานู วัย 19 ปี ต้อน แม็กดา ลิเนตต์ จาก โปแลนด์ แบบไร้ปัญหา 2 เซตรวด 6-2, 6-2 ยืนรอผู้ชนะระหว่าง เยเลนา ออสทาเพนโก มือ 1 รายการ กับ วิคตอเรีย ฆิมีเนซ คาซินท์เซวา มือ 186 ของโลกราดูคานู ช็อกแฟนๆ ลูกสักหลาดทั่วโลก หลังฝ่าด่านตั้งแต่รอบควอลิฟาย กระทั่งคว้าแชมป์ ยูเอส โอเพน 2021 แต่ยังไม่สามารถต่อยอดจากจุดนั้นได้ และจบเส้นทางป้องกันตำแหน่ง ที่มหานครนิว ยอร์ก แค่รอบแรก เมื่อเดือนสิงหาคมที่ผ่านมาหวดสาวลูกครึ่งโรมาเนีย-จีน ทะยานถึงแรงกิงสูงสุดอันดับ 10 ของโลก ตลอดอาชีพ เดือนกรกฎาคมที่ผ่านมา แต่ปัจจุบันร่วงลงมาอันดับ 77 ของโลก แสดงให้เห็นถึงฟอร์มเดียวกับสมัยแจ้งเกิด ที่ฟลัชชิง เมโดว์ส เมื่อปี 2021 เอาชนะ ลิเนตต์ มือ 3 รายการ ด้วยเวลาเพียง 77 นาที และยังไม่เสียเซตแก่คู่แข่ง นับตั้งแต่เริ่มทัวร์นาเมนต์ราดูคานู มือ 6 รายการ เครื่องติดอย่างรวดเร็ว นำห่าง 4-0 เกม แล้วปิดเซตแรกอย่างง่ายดาย และยังเล่นได้เหนือกว่าเซต 2 ซึ่งเกิดการดีเลย์ เนื่องจาก ลิเนตต์ ขอเวลานอกปฐมพยาบาล",
    "มูลนิธิกองทุนพัฒนาการกีฬามอบทุนการศึกษาให้ ‘น้องมายด์’ แชมป์โลกสนุกเกอร์": "มูลนิธิกองทุนพัฒนาการกีฬามอบทุนการศึกษาให้ ‘น้องมายด์’ แชมป์โลกสนุกเกอร์\n\nเมื่อวันที่ 11 กันยายน ที่มูลนิธิกองทุนพัฒนาการกีฬา ดร.กฤตพล ทองดอนพุ่ม รองประธานกองทุนพัฒนาการกีฬา ร่วมด้วย นายณัฏฐ์ ธีรณัฐสุภานนท์ เลขาธิการมูลนิธิกองทุนพัฒนาการกีฬา , นายภานพ ใจเกื้อ รองเลขาธิการมูลนิธิกองทุนพัฒนาการกีฬา ร่วมกันมอบทุนการศึกษาสนับสนุนให้กับฮีโร่สาวน้อยวัย 14 ปี “น้องมายด์” ปัณชญา จันทร์น้อย ที่เพิ่งสร้างชื่อเสียงให้กับประเทศไทย ด้วยการคว้าแชมป์เยาวชนโลกอายุไม่เกิน 21 ปี จากประเทศโรมาเนีย เมื่อวันที่ 23 สิงหาคมที่ผ่านมา เพื่อเป็นขวัญและกำลังใจจำนวน 20,000 บาทเป็นเวลา 6 เดือนในเบื้องต้น รวม 120,000 บาท โดยมีนายไชยพงศ์ กรวสุรมย์ ผู้จัดการทีมชาติไทยชุดซีเกมส์ และ “ดิไอดอล” ต๋อง ศิษย์ฉ่อย ในฐานะแบรนด์แอมบาสเดอร์คนแรกของมูลนิธิกองทุนพัฒนาการกีฬาร่วมเป็นสักขีพยาน\n\n“น้องมายด์” กล่าวขอบคุณมูลนิธิกองทุนพัฒนาการกีฬาที่ช่วยสนับสนุนทุนการศึกษาให้กับตน ทำให้ช่วยแบ่งเบาภาระของครอบครัว ทำให้ตนมีขวัญและกำลังใจที่ดีในการแข่งขันต่อไป ส่วนคุณแม่สุวลี และคุณพ่อ วัลลภ จันทร์น้อย ก็กล่าวขอบคุณทางมูลนิธิกองทุนพัฒนาการกีฬา ที่เห็นความสามารถทางด้านกีฬาของน้องมายด์ และการสนับสนุนครั้งนี้ทำให้ครอบครัวเราทุกคนมีความสุขอย่างมาก\n\nทางด้าน ดร.กฤตพล ทองดอนพุ่ม รองประธานมูลนิธิกองทุนพัฒนาการกีฬา กล่าวย้ำการทำงานของมูลนิธิฯ ที่ยังคงให้ความสำคัญกับนักกีฬาไทย ทางมูลนิธิกองทุนพัฒนาการกีฬา พร้อมก้าวไปกับทุกความสำเร็จของนักกีฬาไทย ด้วยการสนับสนุนทางด้านงบประมาณทั้งในรูปแบบของทุนการศึกษาแบบ “น้องมายด์” ก็ดี หรือสนับสนุนทุนการฝึกซ้อม และด้านอื่นๆ ตามความเหมาะสมต่อไป",
    "ย้อนดู “น้องมิ้งค์” เปิดใจกับเดลินิวส์ ก่อนจับมือ “หนุ่มนีล” คว้าแชมป์สอยคิวคู่ผสมโลก": "ยังคงเป็นนักกีฬาสนุกเกอร์หญิงที่ได้รับการจับตามองเป็นพิเศษสำหรับ “มิ้งค์ สระบุรี” ณัชชารัตน์ วงศ์หฤทัย นักสอยคิวสาวชาวไทย ดีกรีแชมป์โลกสนุกเกอร์หญิง ที่ล่าสุดจับคู่กับ นีล โรเบิร์ตสัน นัสุดยอดกสอยคิวหนุ่มชาวออสเตรีลย ช่วยกันปล่อยของ จนสามารถคว้าแชมป์ศึกสนุกเกอร์รายการพิเศษ คู่ผสมชิงแชมป์โลก รายการ “BetVictor World Mixed Doubles” ที่มาร์แชลล์ อารีนา มิลตันคีนส์ ประเทศอังกฤษ มาครองได้สำเร็จ\n\nสนุกเกอร์รายการนี้ ไม่ได้มีผลต่อการจัดอันดับคะแนนแต่อย่างใด มี 8 นักสอยคิวโลก ลงแข่งขัน แบ่งเป็น 4 ทีม ที่ได้รับเชิญเข้าร่วมดวลคมคิว ประกอบด้วย รอนนี โอซุลลิแวน คู่กับ เรเน อีแวนส์, จัดด์ ทรัมป์ คู่กับ อึ้ง ออน ยี, นีล โรเบิร์ตสัน คู่กับ “มิ้งค์ สระบุรี” และ มาร์ค เซลบี คู่กับ รีเบคกา เคนนา\n\n“มิ้งค์-นีล” ฝ่าด่านเข้าสู่รอบชิงชนะเลิศ ก่อนจะโชว์ฟอร์มยอดเยี่ยม ช่วยกันเอาชนะ เซลบี-เคนนา ไป 4-2 เฟรม คว้าแชมป์ พร้อมรับเงินรางวัลคนละ 3 หมื่นปอนด์ หรือประมาณ 1.4 ล้านบาท มาครอง\n\n“มิ้งค์ สระบุรี” ณัชชารัตน์ วงศ์หฤทัย นักกีฬาสนุกเกอร์หญิงทีมชาติไทย วัย 22 ปี สังกัด Hi-End snooker จอมคิวหญิงผู้สร้างประวัติศาสตร์ ผงาดคว้าแชมป์โลกสนุกเกอร์อาชีพหญิง ปี 2022 ได้เป็นคนแรกของประเทศไทย เคยเปิดใจให้สัมภาษณ์กับทีมข่าวกีฬาเดลินิวส์ ในคอลัมน์ “ดาวต่างมุม” ลงเมื่อฉบับวันที่ 27 มี.ค.65 ก่อนที่เธอจะเดินทางไปแข่งขันอาชีพ ที่อังกฤษ ซึ่งก็มีเรื่องราวต่างๆ ที่น่าใจไม่น้อยเลยทีเดียว เราลองไปย้อนความทรงจำกันอีกสักครั้ง\n\nปูมหลังของน้องมิ้งค์\n\n“หนูเป็นชาวสระบุรี ครอบครัวมีกัน 4 คน คือ พ่อ แม่ หนู และน้องสาว (อายุห่างกัน 5 ปี) หนูจับไม้คิวครั้งแรกตอนอายุ 10 ขวบ คือ คุณแม่เป็นแคชเชียร์อยู่ที่โต๊ะสนุกเกอร์ของพ่อพี่บิ๊ก สระบุรี (อรรถสิทธิ์ มหิทธิ นักสอยคิวชื่อดังของไทย) เวลากลับจากเลิกเรียนก็จะมานั่งรอแม่เลิกงานกลับบ้าน พอดีคุณพ่อของพี่บิ๊กเห็นว่าหนูว่าง ๆ ก็เลยชวนมาลองเล่นสนุกเกอร์ดู โดยจะให้พี่บิ๊กเป็นคนสอน เริ่มตั้งแต่ขั้นพื้นฐานเลยค่ะ เรียกได้ว่าหนูมีพี่บิ๊ก สระบุรี เป็นครูคนแรกค่ะ มีคนถามว่าทำไมถึงไม่เล่นกีฬาอื่น ๆ บ้าง เหตุผลสำคัญก็คงเป็นเรื่องว่าเราผูกพันและโตมากับกีฬาสนุกเกอร์ค่ะ”\n\n“หลังจากเล่นสนุกเกอร์ที่สระบุรี ได้อายุ 14-15 ปี ก็ไปต่อที่ศรีราชา จ.ชลบุรี ตอนนั้นหนูเรียนจบชั้นมัธยมต้น แต่สอบมัธยมปลายไม่ติด คุณพ่อก็เลยให้ลองดร็อปเรียนสัก 1 ปี เพื่อมาฝึกซ้อมสนุกเกอร์อย่างเต็มที่ และช่วงนั้นพี่บิ๊กก็ไม่ค่อยว่างเพราะต้องพากย์สนุกเกอร์ หนูเลยไปศรีราชา ไปฝึกซ้อมกับลุงหยิก (หยิก สำโรง หรือ พิสิษฐ์ จันทร์ศรี) ซึ่งเป็นพ่อของเพื่อนรัก “ใบพัด ศรีราชา” ศิริภาพร นวนทะคำจันทร์ ค่ะ ไปอยู่ที่นั่นไม่ถึงปีผู้ใหญ่ในสมาคมกีฬาบิลเลียดฯ เห็นแววก็เลยดึงมาติดทีมชาติไทยค่ะ”\n\nเกียรติยศบนเส้นทางสอยคิว\n\n“แชมป์รายการแรกในการเล่นสนุกเกอร์คือเหรียญทอง กีฬาเยาวชนแห่งชาติค่ะ ส่วนระดับทีมชาติรายการแรกหนูได้รองแชมป์เยาวชนโลกหญิง รุ่นอายุไม่เกิน 21 ปี ที่โรมาเนีย เมื่อปี 2015 จากนั้นก็เริ่มสร้างชื่อขึ้นมาเรื่อย ๆ ได้เหรียญทองกีฬาเอเชี่ยนอินดอร์และมาร์เชียลอาร์ตเกมส์ 2017 ได้แชมป์เยาวชนโลกหญิง รุ่นอายุไม่เกิน 21 ปี 3 สมัย, คว้าแชมป์สนุกเกอร์ 6 แดง ชิงแชมป์โลกสมัครเล่น 2 สมัย ค่ะ”\n\nปีทองของน้องมิ้งค์\n\n“แน่นอนว่าสิ่งที่ภูมิใจที่สุดคือการคว้าแชมป์โลกสนุกเกอร์อาชีพหญิง เมื่อช่วงต้นปีที่ผ่านมาค่ะ ก่อนหน้านั้นรายการ บริติช วีเมนส์ โอเพ่น หนูเอาชนะ เรียนน์ อีแวนส์ ในรอบชิงชนะเลิศ ก่อนจะมาชนะ เวนดี แจนส์ จอมเก๋าจากเบลเยียม สร้างประวัติศาสตร์คว้าแชมป์โลกมาครองได้สำเร็จ จะบอกว่าปีทองมั้ย หนูเองก็ไม่แน่ใจนะคะ แต่หนูคิดว่าเป็นการเริ่มต้นที่ดีของการเล่นสนุกเกอร์ในปีนี้จะดีกว่า เพราะสตาร์ตปีใหม่มาก็คว้าได้ 2 แชมป์เลย”\n\nความภูมิใจของครอบครัว\n\n“ตอนคว้าแชมป์หนูคิดถึงพ่อกับแม่ก่อนเลย เพราะท่านผลักดันเรามา และคาดหวังในตัวเราอยู่แล้ว ทุกอย่างเราทำเพื่อครอบครัว เวลาเราปลดล็อกได้สำเร็จหนูก็อยากให้ทั้งสองท่านรู้ว่าหนูทำได้แล้วนะ หลังแข่งจบเก็บคิวเสร็จหนูก็โทรศัพท์หาแม่เลยค่ะ ถามว่าได้ดูมั้ย หนูทำได้แล้วนะ แม่ดีใจมากและร้องไห้เลยค่ะ”\n\nแชมป์โลกมีความหมายอย่างไร\n\n“คือปีนี้ทางเวิลด์ สนุกเกอร์ของผู้ชาย จะให้สิทธิแชมป์โลกของผู้หญิง ได้ไปเล่นอาชีพด้วยเป็นเวลา 2 ปี ค่ะ หนูก็จะได้ไปแข่งขันอาชีพร่วมกับผู้ชาย เหมือนกับ พี่หมู (หมู ปากน้ำ) นพพล แสงคำ หรือ พี่เอฟ “เอฟ นครนายก” เทพไชยา อุ่นหนู คาดว่าจะมีประมาณ 20 รายการ แต่ทุกรายการก็ต้องไปแข่งขันรอบคัดเลือกก่อน”\n\nเป้าหมายในการเล่นสอยคิวอาชีพ\n\n“แน่นอนว่าเราเองก็อยากได้แชมป์อาชีพสักรายการ แต่ตอนนี้สิ่งที่หนูคิดคือจะต้องพัฒนาฝีมืออีกเยอะมาก หนูจะพยายามสร้างสีสันให้กับวงการสนุกเกอร์โลกให้มากที่สุด ถ้าสามารถชนะได้สักรายการก็น่าจะทำให้มีกระแสกลับมาบ้าง หนูอยากสร้างความแตกต่างให้ได้ค่ะ”\n\n“นักสนุกเกอร์ชายกับหญิงต่างกันไม่น้อย ผู้หญิงเสียเปรียบเรื่องกล้ามเนื้อ แต่ฝีมือเราพัฒนากันได้ นอกจากนี้ยังมีเรื่องของมาตรฐานการแทง ที่นักกีฬาชายจะทำได้สม่ำเสมอกว่า เพราะว่าเขาเข้าเบรกหนักกว่า แต่หนูคิดว่านักกีฬาหญิงสามารถพัฒนาตรงนี้ได้ค่ะ”\n\nการใช้ชีวิตที่อังกฤษ\n\n“เรื่องอาหารการกินก็โอเคอยู่ค่ะ สิ่งที่แตกต่างคงเป็นเรื่องของอากาศ ที่นั่นจะนอนกันเร็วค่ะ แต่ทุกอย่างก็สะดวกสบาย แต่ถ้าอยู่นาน ๆ หนูอาจจะเหงาได้ แต่ก็ไม่น่าจะมีปัญหาเพราะว่ามีพี่หมู ซึ่งเป็นเหมือนพี่ชายคนหนึ่งที่คอยให้คำปรึกษาทั้งเรื่องการฝึกซ้อมและการใช้ชีวิตค่ะ ซึ่งก็ต้องขอบคุณพี่หมูมากๆ เลย”\n\nการศึกษา\n\n“ตอนนี้หนูเรียนที่ ม.รัตนบัณฑิต (อาร์แบค) คณะบริหารธุรกิจ ค่ะ ถ้าว่างก็จะไปเรียน แต่เวลามีแข่งขันก็จะขออนุญาตทางมหาวิทยาลัยไปแข่ง ซึ่งทางสถาบันก็ใจดีและสนับสนุนอย่างเต็มที่เลยค่ะ”\n\nอาชีพในฝัน\n\n“นอกจากเล่นสนุกเกอร์อาชีพแล้ว อีกอาชีพที่หนูอยากทำคือการรับราชการ เพราะหนูมองว่าเป็นอาชีพที่มั่นคง รวมถึงการทำงานในหน่วยงานรัฐวิสาหกิจด้วยค่ะ อีกอย่างคือหนูเรียนด้านการบริหารธุรกิจ ถ้ามีเงินทุนก็อยากลองทำธุรกิจดูสักครั้ง แต่ก็ยังไม่รู้ว่าจะทำอะไรเหมือนกัน แค่คิดไว้ก่อนค่ะ”\n\nมุมมองต่อ พ.ร.บ.การพนัน\n\n“หนูคิดว่าถ้าสนุกเกอร์ออกจาก พ.ร.บ.การพนัน ก็น่าจะทำให้กีฬาชนิดนี้พัฒนาขึ้นนะคะ น่าจะมีคนเข้ามาสนับสนุนเป็นสปอนเซอร์มากขึ้น เพราะสนุกเกอร์เป็นกีฬาอาชีพ อยากให้ทุกฝ่ายเปิดใจให้กว้าง คิดใหม่ทำใหม่กันค่ะ เชื่อว่าหากได้รับการสนับสนุนอย่างเต็มที่ สนุกเกอร์ก็น่าจะกลับมาได้รับความนิยมอีกครั้งค่ะ”\n\nไอดอลในดวงใจ\n\n“เบอร์หนึ่งเลยก็คือ รอนนี โอซุลลิแวน ค่ะ รวมทั้ง มาร์ค เซลบี และ จอห์น ฮิกกินส์ หนูเคยแข่งแมตช์พิเศษกับ รอนนี เมื่อปี 2018 มาแล้ว แต่กับอีก 2 คน ยังไม่เคยเล่นด้วย การได้เล่นกับรอนนี ถือเป็นความฝันของหนูเลยค่ะ เขาคือสุดยอดนักสอยคิวในดวงใจ เพราะฝีมือทั้งเหนือและเทพจริง ๆ ค่ะ”\n\nไลฟ์สไตล์ของน้องมิ้งค์\n\n“หนูเป็นคนกวน ๆ ค่ะ ถ้ายิ่งได้อยู่กับเพื่อน ๆ ที่สนิทด้วยแล้วยิ่งกวนหนักอย่าง ใบพัด สระบุรี เพื่อนสุดเลิฟนี่เราร่วมทุกข์ร่วมสุขกันมา แต่ในสนามเราเต็มที่ค่ะ พักเรื่องเพื่อนไว้ก่อนแล้วมาสู้กัน พอจบเกมไม่ว่าใครจะแพ้ชนะก็จะให้กำลังใจและอวยพรซึ่งกันและกันค่ะ คือเราเป็นเพื่อนแท้และก็รักกันมากค่ะ”\n\nไวรัสโควิดส่งผลยังไง\n\n“การระบาดของเชื้อโควิดกระทบต่อนักสอยคิวอย่างมากเลยค่ะ เพราะเราไม่ได้เดินทางไปแข่งขันต่างประเทศเลย กระทั่งมาปีนี้จึงมีโอกาส อย่างในระหว่างที่ล็อกดาวน์ ใครมีโต๊ะจะได้ฝึกซ้อม ส่วนคนที่ไม่มีก็ไม่ได้ซ้อม แถมหลาย ๆ คนยังต้องดิ้นรนสู้ชีวิต หาอาชีพเสริมเลี้ยงตัวอีกด้วย”\n\nพูดถึงคนชื่อ “แก๊ป ไฮเอนด์”\n\n“ก่อนมาเข้าสังกัด Hi-End snooker ของ พี่แก๊ป ไฮเอนด์ หรือ คุณบริรักษ์ จงโชติชัชวาลย์ นั้น หนูตระเวนแข่งขันในประเทศ มีผลงานระดับต่างประเทศบ้างแต่ไม่หวือหวา พอพี่แก๊ปเห็นผลงานก็เลยลองเข้ามาคุยกัน สุดท้ายก็ได้พี่แก๊ปมาเป็นผู้สนับสนุนได้ประมาณ 5 ปีแล้วค่ะ นอกจากหนูแล้วทาง Hi-End snooker ยังสนับสนุนพี่หมู ปากน้ำ ด้วยค่ะ โดยสิ่งที่ประทับใจคือเวลาที่เราไม่ประสบความสำเร็จก็จะได้กำลังใจจากพี่แก๊ปตลอด จะบอกว่ามันเป็นประสบการณ์ล้ำค่าที่เราจะต้องเรียนรู้เพื่อนำไปพัฒนาและปรับปรุงให้เราดีขึ้นค่ะ หนูต้องขอบคุณพี่แก๊ปมากค่ะที่สนับสนุนและทำให้หนูมีวันนี้”\n\n“สุดท้ายนี้หนูอยากฝากกีฬาสนุกเกอร์ไว้เป็นอีกหนึ่งกีฬาทางลือกให้กับทุกคนด้วยนะคะ เพราะเป็นกีฬาที่มีเสน่ห์ในตัว คนที่เล่นต้องมีความอดทน มีวินัย มีการวางแผน ที่สำคัญคือต้องมีสมาธิมาก ๆ ค่ะ อยากให้ลองเข้ามาเล่นกันดู เชื่อว่าจะรักกีฬาสนุกเกอร์แน่นอน”\n\nวอน อ่อนวงค์…เรื่อง\n\nเชาวลิต พุ่มโพธิ์…ภาพ",
    "มูลนิธิกองทุนพัฒนาการกีฬา มอบทุนให้ “น้องมายด์” สู้ศึกสอยคิว": "เมื่อวันที่ 11 ก.ย. ที่มูลนิธิกองทุนพัฒนาการกีฬา ดร.กฤตพล ทองดอนพุ่ม รองประธานมูลนิธิกองทุนพัฒนาการกีฬา ร่วมด้วย นายณัฏฐ์ ธีรณัฐสุภานนท์ เลขาธิการมูลนิธิฯ, นายภานพ ใจเกื้อ รองเลขาธิการฯ ร่วมกันมอบทุนการศึกษาให้กับ “น้องมายด์” ปัณชญา จันทร์น้อย นักกีฬาสนุกเกอร์หญิงทีมชาติไทย วัยแค่ 14 ปี ที่เพิ่งสร้างชื่อเสียงให้กับประเทศไทย ด้วยการคว้าแชมป์เยาวชนโลก อายุไม่เกิน 21 ปี ที่โรมาเนีย ซึ่งในเบื้องต้นทาง มูลนิธิฯ ได้มอบทุนการศึกษา จำนวน 20,000 บาท เป็นเวลา 6 เดือน รวม 120,000 บาท ให้กับ “น้องมายด์” โดยมี “เอสวัน” นายไชยพงศ์ กรวสุรมย์ ผู้จัดการทีมชาติไทย ชุดซีเกมส์ 2021 และ “ต๋อง ศิษย์ฉ่อย” วัฒนา ภู่โอบอ้อม ในฐานะแบรนด์แอมบาสเดอร์คนแรกของมูลนิธิกองทุนพัฒนาการกีฬา ร่วมเป็นสักขีพยาน\n\n“น้องมายด์” กล่าวว่า ขอบคุณมูลนิธิกองทุนพัฒนาการกีฬา ที่ช่วยสนับสนุนทุนการศึกษาให้กับตน ช่วยแบ่งเบาภาระของครอบครัว ทำให้ตนมีขวัญและกำลังใจที่ดีในการแข่งขันต่อไป ขณะที่ แม่สุวลี และพ่อวัลลภ จันทร์น้อย ได้กล่าวขอบคุณทางมูลนิธิฯ ที่เห็นความสามารถทางด้านกีฬาของ “น้องมายด์” การสนับสนุนครั้งนี้ทำให้ครอบครัวมีความสุขและมีกำลังใจอย่างมาก\n\nดร.กฤตพล ทองดอนพุ่ม กล่าวว่า การทำงานของมูลนิธิฯ ที่ยังคงให้ความสำคัญกับนักกีฬาไทย ทางมูลนิธิฯ พร้อมก้าวไปกับทุกความสำเร็จของนักกีฬาไทย ด้วยการสนับสนุนทางด้านงบประมาณ ทั้งในรูปแบบของทุนการศึกษาแบบ “น้องมายด์” ก็ดี หรือสนับสนุนทุนการฝึกซ้อม และด้านอื่นๆ ตามความเหมาะสมต่อไป.",
    "เวสต์แฮม งานไม่ยาก!ผลจับสลากแบ่งกลุ่มคอนเฟอเรนซ์ลีก": "สรุปผลการจับสลากฟุตบอล ยูโรปา คอนเฟอเรนซ์ ลีก รอบแบ่งกลุ่ม ฤดูกาล 2022/23 ที่นครอิสตันบูล ประเทศตุรกี เมื่อวันศุกร์ที่ 26 สิงหาคม (เริ่มเล่นนัดแรกวันพฤหัสบดีที่ 8 กันยายนนี้)\n\nกลุ่ม เอ: อิสตันบูล เบซัคเซเฮียร์ (ตุรกี), ฟิออเรนติน่า (อิตาลี), ฮาร์ทส์ สกอตแลนด์), อาร์เอฟเอส (ลัตเวีย)",
    "\"มายด์ สากล\" ทะลุรอบตัดเชือกสอยคิวหญิงชิงแชมป์ปทท.": "สาย เอ \"ใบพัด ศรีราชา\" ศิริภาพร นวนทะคำจัน เจ้าของแชมป์ประเทศไทย 2 สมัย โดยเล่น 2 เกมแรก จอมคิวสาวแชมป์เก่าปีที่แล้ว แทงได้ร้อนแรก เอาชนะ \"คิม พนัส\" ณัฐชานันทร์ สรประเสริฐ นักสนุกเกอร์วัย 11 ปี ไปขาดลอย 2-0 เฟรม 63-30, 63-28 และเกมสอง ไล่ทิ่ม \"อั่งเปา สายล่อฟ้า\" สราวลี ส่งเสริมสวัสดิ์ น้องสาว ซันนี่ สายล่อฟ้า ไปได้ 2-0 เฟรม 43-24, 68-43 ชนะ 2 เกมรวด ผ่านเข้าสู่รอบรองชนะเลิศ\n\nการแข่งขันสนุกเกอร์หญิงชิงแชมป์ประเทศไทย ประจำปี 2565 ที่ศูนย์ฝึกสนุกเกอร์สมาคมกีฬาบิลเลียดแห่งประเทศไทย ภายในสนามกีฬาราชมังคลากีฬาสถาน หัวหมาก เมื่อวันที่ 22 ก.ย.ที่ผ่านมา เป็นการแข่งขันวันแรก รอบแรก แข่งแบบแบ่งสาย พบกันหมดในสาย คัดเอาอันดับ 1 และ 2 ของแต่ละสาย ผ่านเข้าสู่รอบรองชนะเลิศ โดยแข่งระบบ 2 ใน 3 เฟรม\n\nขณะที่ในสาย เอ อีกคน \"มายด์ สากล\" ปัณชญา จันทร์น้อย นักสนุกเกอร์วัย 14 ปี เจ้าของแชมป์เยาวชนโลก รุ่นอายุ 21 ปี ที่ โรมาเนีย โชว์ฟอร์มใน 2 เกมแรก ได้ยอดเยี่ยม เกมแรกชนะ อั่งเปา สายล่อฟ้า 2-0 เฟรม 62-2, 54-15 แถมเกมที่ 2 ยังไล่ต้อน คิม พนัส ไปขาดลอย 2-0 เฟรม 81-5, 66-12 ทำให้รวมผลงาน เอาชนะ 2 เกมรวด ผ่านเข้าสู่รอบรองชนะเลิศ ต้องเล่นเกมสุดท้าย กับ ใบพัด ศรีราชา เพื่อชิงหาแชมป์ของสาย เอ\n\nโดยเกมระหว่าง ใบพัด กับ มายด์ สากล เริ่มมา ใบพัด ตบนำก่อน 16-4 แต่ มายด์ ได้เข้าเบรคไม้เดียว 7 ชุด 54 แต้ม แต่ใบพัด หันมาวางสนุ้กให้ มายด์ ไม่โดนถึง 4 ครั้ง ไล่จี้มา 56-58 ก่อนที่ เจ้าของแชมป์เยาวชนโลกหญิงสดๆร้อนๆจะแทงได้อย่างแม่นยำ ตบเขียวถึงชมพู เอาชนะไป 76-56 ขึ้นนำ 1-0 เฟรม เข้าเฟรมาสอง ทั้งคู่ผลัดกันตบคนละไม้ ใบพัด นำ 17-16 มาพลาดทีเดียว มายด์ สากล ไล่กระซวกม้วนเดียว 54 แต้ม พร้อมตบอีก 1 แดง เอาชนะไปขาดลอย 71-17 จบเกม ปัณชญา ชนะ 2-0 เฟรม 76-56, 71-17 เป็นที่ 1 สายเอ\n\nส่วนในสาย บี \"พลอย ขอนแก่น\"พลอยชมพู เหล่าเกียรติพงษ์ นักแม่นรูสาวทีมชาติ ดีกรีแชมป์โลกอาชีพรุ่น 21 ปีหญิง ลงสนาม 3 เกม โชว์ฟอร์มร้อนแรง ไล่สอยคู่แข่ง 3 คนรวด โดยเกมแรก ชนะ ภควลัญัชญ กองแก้ว 2-0 เฟรม 55-19, 59-14 ต่อด้วยเกมสอง ชนะ พิมพ์ชนก เพิ่มพูล 2-0 เฟรม 75-30, 82-24 และมาเกมตัดสินกับ \"แอม นครปฐม\" วรัตน์ฐนัน ศุภกฤศธเนส นักแม่นรูสาวทีมชาติไทย ที่เอาชนะมา 2 เกมรวดเช่นกัน โดย เกมนี้ พลอย ขอนแก่น แทงได้แม่นยำช่วงท้ายเกม ไล่ทิ่มเบียดชนะได้ 2 เฟรมรวด 51-31, ผ่านเข้าสู่รอบรองชนะเลิศเป็นอันดับ 1 สาย บี ส่วน แอม เข้าเป็นที่ 2\n\nสำหรับรอบรองชนะเลิศ ในวันที่ 23 ก.ย. 2565 เวลา 11.00 น. มายด์ สากล เจอ แอม นครปฐม และ พลอย ขอนแก่น เจอ ใบพัด ศรีราชา",
    "เซเลนสกี แถลงขอบคุณการสนับสนุนสหรัฐฯ ในการต้านรัสเซีย": "ประธานาธิบดีโวโลดิเมียร์ เซเลนสกี ระบุในแถลงการณ์ประจำวันว่า ได้หารือหลากประเด็นกับรัฐมนตรีต่างประเทศสหรัฐฯ ที่เดินทางเยือนยูเครนเมื่อวันพฤหัสบดี โดยไม่ได้มีการประกาศล่วงหน้า รวมทั้งแสดงความขอบคุณต่อสหรัฐฯ สำหรับการสนับสนุนต่าง ๆ เพื่อรับมือกับการรุกรานของรัสเซียด้วย\n\nปธน.เซเลนสกี เปิดเผยด้วยว่า หนึ่งในหัวข้อที่มีการหารือกับ แอนโทนี บลิงคน รัฐมนตรีต่างประเทศสหรัฐฯ ก็คือ การประกาศให้รัสเซียเป็น ‘รัฐก่อการร้าย’ โดยระบุในแถลงการณ์เมื่อช่วงค่ำของคืนวันพฤหัสบดีตามเวลาท้องถิ่นว่า “ความเป็นจริงทางกฎหมายนั้นต้องสอดรับกับความเป็นจริงที่เกิดขึ้นจริงเสมอ และความเป็นจริงก็คือว่า รัสเซียได้กลายมาเป็นแหล่งต้นตอของการก่อการร้ายที่ยิ่งใหญ่ที่สุดของโลกแล้ว” และว่า “โลกต้องได้รับรู้ถึงสัญญาณอันชัดเจนว่า การก่อการร้ายของรัสเซียจะไม่ได้รับการให้อภัย”\n\nนอกจากนั้น ผู้นำยูเครนยังระบุด้วยว่า “พื้นที่กว่าหนึ่งพันตารางกิโลเมตรของอาณาเขตของเรา ได้รับการปลดปล่อยเป็นอิสระตั้งแต่เมื่อวันที่ 1 กันยายน” และว่า “ข้าพเจ้ารู้สึกขอบคุณทุกคนที่ทำให้เรื่องนี้เป็นจริงขึ้นมาได้ รู้สึกขอบคุณกองทัพ เจ้าหน้าที่หน่วยข่าวกรอง และหน่วยปฏิบัติการพิเศษต่าง ๆ ที่ทำให้ธงยูเครนได้โบกสะบัดขึ้นอีกในเวลานี้”\n\nขณะเดียวกัน รมต.บลิงคน กล่าวในแถลงการณ์หลังการประชุมกับปธน.เซเลนสกีว่า “นักรบผู้กล้าที่ปกป้องยูเครนอยู่แถวหน้ายังคงต่อสู้ด้วยความกล้าหาญเพื่อเสรีภาพของประเทศตน” และยังยืนยันความมุ่งมั่นของประธานาธิบดีโจ ไบเดน ที่จะให้การสนับสนุนยูเครน “ตราบเท่าที่จะต้องเป็นไป” ด้วย\n\nรายงานข่าวจากทีมข่าวที่ติดตามรมต.ต่างประเทศสหรัฐฯ เปิดเผยว่า บลิงเคน “เดินทางเข้าไปในทำเนียบบริหารประธานาธิบดีที่มีการเสริมกำลังป้องกันอย่างแข็งแกร่ง ผ่านโถงทางเดินมืด ๆ มากมายที่มีกระสอบทรายปิดกั้นตามหน้าต่างเต็มไปหมด จนมาถึงห้องสีขาวที่ประดับประดาด้วยทองและโคมระย้าในที่สุด”\n\nปธน.เซเลนสกี ยังได้แสดงความขอบคุณต่อ “แรงสนับสนุนมหาศาล” ที่สหรัฐฯ ส่งให้ยูเครน และกล่าวสรรเสริญปธน.ไบเดนและสภาคองเกรสที่ช่วยให้ยูเครน “ได้นำอาณาเขตและผืนดินของเรากลับมา”\n\nในการเยือนยูเครนคราวนี้ รมต.บลิงเคน ประกาศนำส่งความช่วยเหลือระยะยาวมูลค่า 2,200 ล้านดอลลาร์ “เพื่อเสริมสร้างความมั่นคงให้กับยูเครนและประเทศเพื่อนบ้านอีก 18 ประเทศ ซึ่งหลายแห่งเป็นพันธมิตรของนาโต้ รวมทั้งหุ้นส่วนด้านความมั่นคงที่มีความเสี่ยงจะเผชิญกับการรุกรานของรัสเซียในอนาคตด้วย”\n\nแถลงการณ์จากกระทรวงการต่างประเทศสหรัฐฯ เปิดด้วยว่า หากความช่วยเหลือก้อนนี้ได้รับการอนุมัติจากสภาคองเกรสแล้ว งบราว 1,000 ล้านดอลลาร์จากทั้งหมด 2,200 ล้านดอลลาร์จะถูกนำส่งให้ยูเครน ขณะที่ งบที่เหลือจะแบ่งไปให้ แอลเบเนีย บอสเนีย บัลแกเรีย โครเอเชีย สาธารณรัฐเช็ก เอสโตเนีย จอร์เจีย กรีซ โคโซโว ลัตเวีย ลิทัวเนีย มอลโดวา มอนเตเนโกร มาเซโดเนียเหนือ โปแลนด์ โรมาเนีย สโลวะเกียและสโลวีเนีย\n\nส่วนที่นิวยอร์กนั้น รัสเซียขอให้คณะมนตรีความมั่นคงสหประชาติเปิดประชุมเพื่อที่จะวิพากษ์วิจารณ์ชาติตะวันตกที่นำส่งความช่วยเหลือทางทหารให้กับยูเครน เพื่อจุดประสงค์ที่ผู้แทนมอสโกระบุว่าเป็น การทำสงครามตัวแทน\n\nวาสสิลี เนเบนเซีย เอกอัครราชทูตรัสเซียประจำสหประชาชาติ กล่าวว่า “นาโต้นั้นกำกับให้เคียฟเดินเข้าสู่การทำสงคราม” และว่า การที่หวังว่าอาวุธของชาติตะวันตกจะทำให้ยูเครนได้ชัยชนะในสนามรบนั้นเป็นเพียง “จินตนาการล้ม ๆ แล้ง” และ “อาวุธใหม่ ๆ จะไม่เปลี่ยนสมดุลของขุมพลัง และมีแต่จะยืดระยะเวลาแห่งความเจ็บปวดของรัฐบาลเซเลนสกีออกไปอีกเท่านั้น”\n\nทูตริชาร์ด มิลส์ ของสหรัฐฯ โต้กลับว่า กรุงมอสโกนั้นช่างกล้านักที่จะออกมาแนะประเทศต่าง ๆ หลีกทางให้รัสเซียหาทางทำลายรัฐสมาชิกของสหประชาชาติ โดยระบุว่า “สหรัฐฯ มุ่งมั่นที่จะสนับสนุนประชาชนชาวยูเครนที่ทำการปกป้องชีวิต เสรีภาพและประชาธิปไตยของตน (และ)เราจะไม่หลบซ่อนการสนับสนุนในเรื่องนี้”",
    "“สเวียเต็ก” ทุบ “สตีเฟนส์” ลอยลำ 32 คนสุดท้ายยูเอสโอเพ่น": "ศึกเทนนิส แกรนด์สแลม รายการ “ยูเอส โอเพ่น” ที่นครนิวยอร์ก ประเทศสหรัฐ เมื่อวันพฤหัสบดีที่ผ่านมา ในประเภทหญิงเดี่ยว รอบ 2 อิกา สเวียเต็ก นักหวดสาวมือ 1 ของรายการจากโปแลนด์ ยังไร้เทียมทาน หลังสอนเชิง สโลน สตีเฟนส์ จากสหรัฐ อย่างเหนือชั้น 2 เซตรวด 6-3, 6-2 ตบเท้าผ่านเข้าสู่รอบ 32 คนสุดท้ายไปพบกับ ลอเรน เดวิส นักหวดสาวเจ้าถิ่น ที่เชือด เอคาเทรินา อเล็กซานดรูวา มือ 28 จากรัสเซีย มาได้ 2-1 เซต 0-6, 6-4, 7-6 (10-5)\n\nผลคู่อื่นที่น่าสนใจ เปตรา มาร์ติช (โครเอเชีย) ชนะ เปาลา บาโดซา (สเปน, มือ 4) 6-7 (5-7), 6-1, 6-2, เบลินดา เบนซิช (สวิตเซอร์แลนด์, มือ 13) ชนะ โซรานา เคิร์สเตีย (โรมาเนีย) 3-6, 7-5, 6-2, วิคตอเรีย อซาเรนกา (เบลารุส, มือ 26) ชนะ มาร์ตา คอสต์ยุค (ยูเครน) 6-2, 6-3, เจสซิกา เปกูลา (สหรัฐ, มือ 8) ชนะ อเลียคซานดรา ซาสโนวิช (เบลารุส) 6-4, 6-4, อลิเซ กอร์เนต์ (ฝรั่งเศส) ชนะ คาเทรินา ซิเนียโควา (เช็ก) 6-1, 1-6, 6-3, การ์บีนเญ มูกูรูซา (สเปน, มือ 9) ชนะ ลินดา ฟรูห์เวียร์โตวา (เช็ก) 6-0, 6-4, เปตรา ควิโตวา (เช็ก, มือ 21) ชนะผ่าน อันเฮลินา คาลินินา (ยูเครน).\n\nภาพ REUTERS",
    "“ซัคคารี” ลิ่วรอบ 2 ยูเอสโอเพ่น/ “ฮาเลป” จอดป้ายเรียบร้อย": "ศึกเทนนิส แกรนด์สแลม รายการ “ยูเอส โอเพ่น” ที่นครนิวยอร์ก ประเทศสหรัฐ เมื่อวันจันทร์ที่ผ่านมา ในประเภทหญิงเดี่ยว รอบแรก ผลปรากฏว่า มาเรีย ซัคคารี มือ 3 ของรายการจากกรีซ ตบเท้าผ่านเข้าสู่รอบต่อไปได้สำเร็จ หลังคว่ำ ทัตยานา มาเรีย จากเยอรมนี ลงได้หวุดหวิด 2-1 เซต 6-4, 3-6, 6-0\n\nด้าน ซิโมนา ฮาเลป มือ 7 ของรายการจากโรมาเนีย มีอันต้องจอดป้ายตั้งแต่หัววัน หลังโดน ดาเรีย สนิกูร์ นักหวดมือ 124 ของโลกจากยูเครน สอยร่วง 2-1 เซต 6-2, 0-6, 6-4\n\nผลคู่อื่นที่น่าสนใจ โคโค กอฟฟ์ (สหรัฐ, มือ 12) ชนะ เลโอเลีย ฌองฌอง (ฝรั่งเศส) 6-2, 6-3, เบียทริซ ฮัดดัด มายา (บราซิล, มือ 15) ชนะ อนา คอนจูห์ (โครเอเชีย) 6-0, 6-0, เวโรนิกา คูเดอร์เมโตวา (รัสเซีย, มือ 18) ชนะ ดอนนา เวคิช (โครเอเชีย) 7-5, 6-3, อลิสัน ริสค์ (สหรัฐ, มือ 29) ชนะ เอเลียนา หยู (สหรัฐ) 6-2, 6-4, คาโรไลน์ การ์เซีย (ฝรั่งเศส, มือ 17) ชนะ คามิเลีย ราคิโมวา (รัสเซีย) 6-2, 6-4.\n\nภาพ REUTERS",
    "เมื่อเทพนิยายถึงตอนอวสาน เอ็มมา ราดูคานู จบเส้นทางป้องกันแชมป์ยูเอสโอเพ่นแค่รอบแรก": "หนึ่งปีที่แล้ววงการเทนนิสต้องตื่นเต้นกับปรากฏการณ์สาวน้อยมหัศจรรย์ เอ็มมา ราดูคานู นักเทนนิสหญิงชาวอังกฤษเชื้อสายโรมาเนีย ที่ตะลุยเส้นทางจากรอบคัดเลือกก่อนจะพิชิตแกรนด์สแลม ยูเอสโอเพ่นได้อย่างน่าอัศจรรย์\n\nจากเด็กสาวธรรมดาๆ ชีวิตของราดูคานูพลิกผันกลายเป็นเจ้าหญิงในเทพนิยาย ปรากฏตัวบนหน้าปกนิตยสาร สปอนเซอร์ต่อคิวเข้าหามากมาย ทั้งยังได้รับเกียรตินักกีฬาแห่งปีของ BBC และได้รับเครื่องราชอิสริยาภรณ์ชั้น MBE จากผลงานสร้างชื่อเสียงให้ประเทศชาติด้วยการเป็นนักเทนนิสหญิงคนแรกนับจาก เวอร์จิเนีย เวด ที่คว้าแกรนด์สแลมได้\n\nแต่ผลงานในสนามของราดูคานูกลับสวนทางอย่างสิ้นเชิง ในปี 2022 ซึ่งถือเป็นการทัวร์ปีแรกอย่างเต็มตัวของเธอเต็มไปด้วยผลงานที่น่าผิดหวัง ไม่มีแชมป์ ประสบปัญหาอาการบาดเจ็บ ตกรอบต้นของการแข่งขันเป็นประจำ ฟอร์มการเล่นห่างไกลจากคำว่ามหัศจรรย์เหมือนปีกลายมาก\n\nเช่นกันกับในรายการยูเอสโอเพ่น คราวนี้ที่ทุกคนจับตามองว่าสาวน้อยวัย 19 ปีจะสร้างเทพนิยายได้อีกครั้งหรือไม่ สุดท้ายขวัญใจแฟนเทนนิสทั่วโลกต้องตกรอบแรกเมื่อเธอพ่ายแพ้ต่อ อลิเซ คอร์เนต 2 เซ็ตรวด 3-6, 3-6 ไม่ต่างอะไรจากซินเดอเรลล่าที่ต้องกลับมาพบกับโลกความจริงเมื่อเข็มนาฬิกากระดิกมาถึงเที่ยงคืนตรง\n\nอย่างไรก็ดี ราดูคานูอายุยังน้อย เส้นทางยังอีกยาวไกล ปีนี้เป็นเพียงปีแรกของการใช้ชีวิตแบบนักเทนนิสอาชีพเต็มตัวที่ต้องเดินทางแข่งทั่วโลก มีสิ่งมากมายที่ต้องเรียนรู้ ซึ่งตรงนี้เป็นจุดสำคัญที่มีการวิพากษ์วิจารณ์ในการที่เธอและครอบครัวมักจะใช้วิธีการจ้างโค้ชเพื่อเรียนรู้ ก่อนจะเลิกจ้างเปลี่ยนโค้ชคนใหม่มาเรื่อยๆ ทำให้ขาดการเรียนรู้ต่อเนื่อง และบางครั้งไม่มีโค้ชที่ดีและเหมาะสมช่วยนำทางให้\n\nเหมือนซินเดอเรลล่าที่ไม่มีพรจากนางฟ้าแม่ทูนหัว เธอกลับมาเป็นสาวใช้ธรรมดา และไม่รู้ว่าจะมีเจ้าชายสักคนเก็บรองเท้าแก้วข้างนั้นมาตามหาเธอไหม",
    "\"บิ๊กฮง\" รับฮีโร่ \"น้องมายด์\" แชมป์สอยคิวยช.โลก ดันแข่งสนุ้ก 6 แดงชิงแชมป์โลก ที่มาเลย์": "จากความสำเร็จของทัพจอมคิวเยาวชนทีมชาติไทยชุดชิงแชมป์เยาวชนโลก ที่สามารถคว้ามาได้ 1 แชมป์โลก จาก \"น้องมายด์ สากล\"ปัณชญา จันทร์น้อย จอมคิวสาววัย 14 ปี เป็นแชมป์เยาวชนหญิงโลก รุ่น 21 ปี พร้อมด้วย อันดับ 3 ของโลก 2 คน คือ \"พลอย ขอนแก่น\"พลอยชมพู เหล่าเกียรติพงศ์ ที่ 3 เยาวชนโลกหญิง 21 ปี และ \"นัท สระบุรี\"ฐิติพงศ์ จุลศักดิ์ นักแม่นรูหนุ่ม คว้าอันดับ 3 รุ่นเยาวชนชายอายุไม่เกิน 18 ปี\n\nเมื่อวันที่ 29 สิงหาคม ที่ท่าอากาศยานสุวรรณภูมิ \"บิ๊กฮง\"สุนทร จารุมนต์ นายกสมาคมกีฬาบิลเลียดแห่งประเทศไทย ได้เดินทางไปรับฮีโร่สอยคิวรุ่นเล็กของไทย ซึ่งทัพสนุกเกอร์เยาวชนไทย เดินทางกลับจากประเทศโรมาเนีย โดยสายการบิน กาตาร์ แอร์เวย์ เที่ยว QR 836 มาถึงท่าอากาศยานสุวรรณภูมิ ในเวลา 13.10 น. ซึ่งมีบรรดาสื่อมวลชนจากหลายสำนักมาร่วมทำข่าวการรับฮีโร่สอยคิวไทยพร้อมด้วยผู้ปกครองของนักกีฬาที่มาต้อนรับจำนวนมาก\n\n\"บิ๊กฮง\"นายกสอยคิว กล่าวว่า ขอแสดงความยินดีกับ มายด์ สากล ที่สามารถคว้าแชมป์โลกเยาวชนหญิงรุ่นอายุ 21 ปีได้อย่างยอดเยี่ยม พร้อมทั้งรางวัลอันดับ 3 ทั้ง พลอย ขอนแก่น และนัท สระบุรี รวมถึงนักกีฬาทุกคนที่ช่วยกันสร้างชื่อเสียงให้กับประเทศชาติ ความสำเร็จในครั้งนี้ ทำให้ น้องมายด์ และพลอย ได้ติดทีมชาติชุดใหญ่เตรียมไปแข่งขันสนุกเกอร์ 6 แดงชิงแชมป์โลก ในระหว่างวันที่ 3-6 ตุลาคม 65 ที่ประเทศมาเลเซีย โดย ตนเชื่อว่านักกีฬาระดับเยาวชนของไทยยังมีคนเก่งอีกมาก และในอนาคตทางสมาคมจะส่งเสริมการแข่งขันสนุกเกอร์ระดับเยาวชนมากขึ้นเพื่อให้เป็นกำลังสำคัญของทีมชาติไทยต่อไป\n\n\"น้องมายด์\" ฮีโร่แชมป์โลก กล่าวว่า เป็นครั้งแรกที่ได้แข่งขันทีมชาติ ภูมิใจมากตั้งแต่ติดทีมชาติ คิดอย่างเดียวต้องสู้ให้เต็มที่ ซึ่งไม่คิดว่าจะคว้าแชมป์ได้ เพราะคู่ชิงจากอินเดีย ตนเคยแพ้มาในรอบแรก โดยต้องขอขอบคุณโค้ช โหน่ง อาจารย์หรั่ง ที่ช่วยแนะนำจนสามารถชนะอินเดียได้ ซึ่งแชมป์นี้จะนำทางให้ตนไปสู่ฝันต่อไปคือการเล่นอาชีพโลก ต้องขอขอบคุณสมาคมกีฬาบิลเลียดแห่งประเทศไทย นายกฯสุนทร ที่ให้โอกาสได้รับใช้ชาติ และขอขอบคุณทุกคนที่ทำให้มีวันนี้",
    "นักวิเคราะห์ชี้ เงินหยวนอ่อนค่าคุกคามชาติเศรษฐกิจเกิดใหม่ หวั่นจุดชนวนสงครามค่าเงินอีกระลอก": "บรรดาผู้เชี่ยวชาญและนักวิเคราะห์จากสถาบันการเงินชั้นนำหลายสำนักต่างแสดงความเห็นไปในทางเดียวกันว่า ค่าเงินหยวน ที่อ่อนค่าลงอย่างหนักในห้วงเวลานี้ กำลังกลายเป็นภัยเสี่ยงคุกคามการเติบโตทางเศรษฐกิจของกลุ่มประเทศเศรษฐกิจเกิดใหม่ในเอเชีย ลาตินอเมริกา และแอฟริกา\n\nความเห็นครั้งนี้มีขึ้นหลังจากที่ไม่กี่เดือนก่อนหน้าเงินหยวนเพิ่งจะได้รับการยอมรับในฐานะสินทรัพย์ปลอดภัย (Safe Haven) ที่ช่วยเป็นเกราะกำบังปกป้องบรรดานักลงทุนจากปัญหาความตึงเครียดขัดแย้งด้านภูมิรัฐศาสตร์และภาวะเงินเฟ้อ\n\nรายงานระบุว่า เนื่องจากการขยายตัวทางเศรษฐกิจของประเทศที่มีขนาดเศรษฐกิจใหญ่เป็นอันดับ 2 ของโลกส่งสัญญาณชะลอตัวอย่างชัดเจน และฉุดให้ค่าเงินอ่อนค่าลงจนแตะระดับต่ำสุดในรอบ 2 ปี ทำให้ Goldman Sachs Group Inc ยัน SEB AB ออกมาคาดการณ์ว่า เงินหยวนอ่อนค่าจะส่งผลกระทบภาคการส่งออกของนานาประเทศ ตลอดจนเสี่ยงที่จะจุดชนวนให้เกิดสงครามค่าเงินที่หลายประเทศแข่งกันลดค่าเงิน เพื่อสร้างความได้เปรียบในตลาดส่งออก\n\nPer Hammarlund หัวหน้านักยุทธศาสตร์การตลาดเกิดใหม่ของธนาคาร Skandinaviska Enskilda Banken กล่าวว่า ด้วยแนวโน้มที่ค่าเงินหยวนที่เดินหน้าอ่อนค่าลงเรื่อยๆ ทำให้หลายประเทศในกลุ่มเศรษฐกิจเกิดใหม่ต้องเผชิญกับแรงกดดันจากอัตราแลกเปลี่ยน และเกรงว่าหากค่าเงินหยวนยังอ่อนค่าต่อไป จะทำให้ประเทศในกลุ่มเศรษฐกิจเกิดใหม่แข่งกันลดค่าเงิน จุดชนวนกลายเป็นสงครามค่าเงินระลอกใหม่\n\nด้านผู้จัดการการเงินของ Societe Generale SA, Nomura Holdings Inc. และ Credit Agricole CIB ประเมินว่า ค่าเงินหยวนจะอ่อนค่าลงอย่างหนักจนกระทั่งเลยแนวจิตวิทยาที่ 7 หยวนต่อดอลลาร์สหรัฐภายในปีนี้\n\nทั้งนี้ ค่าเงินหยวนปรับตัวอ่อนค่าลงเป็นเดือนที่ 6 ต่อเนื่องกันในเดือนสิงหาคมที่ผ่านมา นับเป็นการปรับลดค่าเงินหยวนที่ยาวนานที่สุดนับตั้งแต่เกิดสงครามการค้ากับสหรัฐฯ ในเดือนตุลาคม ปี 2018 โดยมีสาเหตุฉุดค่าเงินหยวนให้อ่อนค่าจากนโยบาย Zero COVID, วิกฤตอสังหาริมทรัพย์, เศรษฐกิจโดยรวมชะลอตัว และอัตราเงินเฟ้อขยับขึ้น ซึ่งแม้ว่าทางธนาคารกลางจีนจะเร่งดำเนินการดันให้ค่าเงินหยวนขยับขึ้น แต่การแข็งค่าของสกุลเงินดอลลาร์สหรัฐก็ทำให้การดำเนินการต่างๆ ของธนาคารกลางจีนไม่ได้ผล\n\nขณะเดียวกันค่าเงินหยวนที่อ่อนค่าลงจะส่งผลกระทบในวงกว้างต่อกลุ่มประเทศเศรษฐกิจเกิดใหม่ โดย Goldman และ Societe Generale กล่าวว่า ค่าเงินหยวนที่อ่อนค่าลงจะฉุดให้เงินวอนเกาหลีใต้, เงินดอลลาร์ไต้หวัน, เงินบาทไทย, เงินริงกิตมาเลเซีย และเงินแรนด์แอฟริกาใต้ ลดลงไปด้วย ขณะที่ SEB มองว่า เงินเปโซเม็กซิกัน, ฟอรินต์ฮังการี, ลิวโรมาเนีย และลีราตุรกี จะเป็นสกุลเงินที่อ่อนค่ามากที่สุด\n\nPhoenix Kalen หัวหน้าฝ่ายวิจัยของ Societe Generale กล่าวว่า ความสัมพันธ์ทางการค้าและการเงินระหว่างจีนกับกลุ่มประเทศเศรษฐกิจเกิดใหม่เติบโตแน่นแฟ้นมากขึ้นในช่วง 10 ปีที่ผ่านมา ซึ่งความเชื่อมโยงที่ฝังลึกนี้ทำให้เป็นเรื่องยากที่ตลาดเกิดใหม่เหล่านี้จะแยกตัวออกจากจีน\n\nอ้างอิง:\n\nช่องทางติดตาม THE STANDARD WEALTH\n\n\n\nTwitter: twitter.com/standard_wealth\n\nInstagram: instagram.com/thestandardwealth\n\nOfficial Line: https://lin.ee/xfPbXUP",
    "ประมวลรายชื่อ ปท.ไหนบ้างส่งตัวแทน,ทูต,ราชวงศ์ ร่วมพิธีพระบรมศพราชินีอลิซาเบธที่ 2": "ส่วนประเทศอื่นๆที่ส่งเอกอัครราชทูตที่ประจำ ณ ประเทศอังกฤษเข้าร่วมงานพิธีพระบรมศพเช่นเดียวกับประเทศไทยนั้นมีอยู่ด้วยกัน 5 ประเทศ ประกอบไปด้วยประเทศไลบีเรีย,ประเทศกัวเตมาลา,ประเทศคอสตาริก้า,ประเทศฮอนดูรัส และประเทศอินโดนีเซีย\n\nจากกระแสข่าวเรื่องผู้นำโลกที่เข้าไปร่วมพระราชพิธีพระบรมศพสมเด็จพระราชินีนาภเอลิซาเบธที่ 2 ที่ถูกพูดถึงในตลอดช่วงต้นสัปดาห์ที่ผ่านมา\n\nล่าสุดสำนักข่าวอิศรา (www.isranews.org) ได้ไปสืบค้นรายงานข่าวในต่างประเทศที่น่าสนใจเกี่ยวกับประเทศผู้ส่งตัวแทนเข้าร่วมงานพระราชพิธีมีรายละเอียดดังต่อไปนี้\n\nงานพระราชพิธีพระบรมศพสมเด็จพระราชินีนาถฯ ซึ่งเสด็จสวรรคตเมื่อวันที่ 8 ก.ย.ด้วยพระชนมายุ 96 พรรษา นั้นถือว่าเป็นงานศพในระดับรัฐพิธีครั้งแรกนับตั้งแต่จัดงานศพแบบรัฐพิธีครั้งสุดท้ายเมื่อปี 2508 โดยงานศพดังกล่าวเป็นงานศพของอดีตนายกรัฐมนตรีวินสตัน เชอร์ชิล ของสหราชอาณาจักร ที่นำพาประเทศเข้าร่วมสู้รบในสงครามโลกครั้งที่ 2\n\nโดยการร่วมงานดังกล่าวนั้นพบว่าเป็นเหมือนกับงานชุมนุมย่อยๆของกลุ่มคนกว่า 2,000 กลุ่ม ที่ประกอบไปด้วยเหล่าบรรดาผู้นำโลก,สมาชิกราชวงศ์ต่างๆ ,สมาชิกจากองค์กรการกุศลต่างๆ และกลุ่มบุคลากรที่ทำหน้าที่ได้อย่างยอดเยี่ยมในการรับมือกับโควิด-19 ต่างก็เข้าร่วมในงานนี้\n\nสำหรับประเทศไทยนั้นตามที่ปรากฎในข่าวไปแล้วว่าประเทศไทยได้มีการส่ง“พิษณุ สุวรรณชฎ” เอกอัครราชทูตไทย ประจำกรุงลอนดอน ประเทศอังกฤษ เป็นผู้แทนไทย เพื่อเข้าร่วมงานพระราชพิธีศพควีนเอลิซาเบธที่ 2\n\nส่วนประเทศอื่นๆที่ส่งเอกอัครราชทูตที่ประจำ ณ ประเทศอังกฤษเข้าร่วมงานพิธีพระบรมศพเช่นเดียวกับประเทศไทยนั้นมีอยู่ด้วยกัน 5 ประเทศ ประกอบไปด้วยประเทศไลบีเรีย,ประเทศกัวเตมาลา,ประเทศคอสตาริก้า,ประเทศฮอนดูรัส และประเทศอินโดนีเซีย\n\nโดยรายนามทูตดังกล่าวมีดังต่อไปนี้\n\n1.ประเทศฮอนดูรัส:นายอิวาน โรเมโร-มาร์ติเนซ\n\n2.ประเทศไลบีเรีย:นางกูร์ลี กิบสัน-ชวาร์ซ\n\n3.ประเทศกัวเตมาลา:โฮเซ่ อัลแบร์โต บริซ กูเตียร์เรซ\n\n4.ประเทศคอสตาริก้า:นายราฟาเอล ออร์ติซ ฟาเบรกกา\n\n5.ประเทศอินโดนีเซีย:นายเดสรา เพอร์คายา\n\nส่วนประเทศอื่นๆในอาเซียนที่ได้รับคำเชิญ แต่ว่าไม่ส่งตัวแทนมานั้นประกอบไปด้วยประเทศกัมพูชา,ประเทศลาว ขณะที่ประเทศเมียนมาร์นั้นมาได้รับคำเชิญแต่อย่างใด\n\nขณะที่ประเทศมาเลเซียส่งตัวแทนมาร่วมได้แก่สมเด็จพระราชาธิบดีสุลต่านอับดุลเลาะห์แห่งมาเลเซีย,ประเทศเวียดนามส่งนายบุยถั่นซัน รัฐมนตรีว่ากการกระทรวงต่างประเทศ,ประเทศบรูไนส่ง สุลต่านฮัสซานัล โบลเกียห์,ประเทศสิงคโปร์ส่งนายฮาลีมาห์ ยาคอบ ประธานาธิบดี,และประเทศฟิลิปปินส์ส่งนางไอรีน มาร์กอส น้องสาวของประธานาธิบดีบองบง มาร์กอสเข้าร่วมงาน\n\nประเทศสีฟ้าคือประเทศซึ่งไม่ใช่เครือจักรภพที่ส่งตัวแทนเข้าร่วมงาน,ประเทศสีฟ้าเข้มคือประเทศในเครือจักรภพที่ส่งตัวแทนเข้าร่วมงาน ประเทศสีเทาเข้มคือประเทศในเครือจักรภพที่ไม่ส่งตัวแทนเข้าร่วมงาน ประเทศสีเทาคือประเทศที่ไม่ใช่เครื่อจักรภพที่ไม่ได้ส่งตัวแทนเข้าร่วมงาน และประเทศสีส้มคือประเทศที่ไม่ได้ถูกรับเชิญ\n\nสำหรับประเทศอื่นๆที่ได้รับคำเชิญแต่ไม่ส่งตัวแทนมาเข้าร่วมก็มีอาทิ ประเทศอาร์เจนติน่า ที่เคยทำสงครามฟอล์กแลนด์กับอังกฤษ,ประเทศไต้หวันที่มีประเด็นพิพาทกับประเทศจีน,ประเทศอิหร่าน,ประเทศเติร์กเมนิสถาน,ประเทศคาซัคสถาน,ประเทศอุซเบกิสถาน,ประเทศตูนิเซียเป็นต้น\n\nนอกจากนี้ก็ยังมีประเทศสองประเทศที่เป็นเครือจักรภพแต่ว่าไม่ส่งตัวแทนมาได้แก่ประเทศโมซัมบิกและประเทศแซมเบีย\n\nขณะที่ประเทศอื่นๆที่ส่งตัวแทนเป็นสมาชิกในราชวงศ์นั้นประกอบไปด้วย\n\nประเทศเบลเยี่ยม:กษัตริย์ฟิลิปและสมเด็จพระราชินีมาทิลด้า\n\nประเทศฏูฏาน:กษัตริย์ จิกมี เคซาร์ นัมเกล วังชุค\n\nประเทศเดนมาร์ก:สมเด็จพระราชินีมาร์เกรเธที่ 2 แห่งเดนมาร์ก มกุฎราชกุมารเฟรเดอริก และมกุฎราชกุมารีแมรี\n\nประเทศญี่ปุ่น:สมเด็จพระจักรพรรดินารุฮิโตะและจักรพรรดินีมาซาโกะ\n\nประเทศจอร์แดน:กษัตริย์อับดุลลาห์และสมเด็จพระราชินีราเนียแห่งจอร์แดน\n\nประเทศคูเวต:มกุฎราชกุมารชีค เมชาล อัล-อาห์หมัด อัล-ซาบาห์ แห่งคูเวต\n\nประเทศเลโซโท:พระเจ้าลีทซีที่ 3 แห่งเลโซโท\n\nประเทศลิกเตนสไตน์:เจ้าชายอลอยส์แห่งลิกเตนสไตน์\n\nประเทศลักเซมเบิร์ก:แกรนด์ดยุคเฮนรีแห่งลักเซมเบิร์ก\n\nประเทศโมนาโก:เจ้าชายอัลเบิร์ตที่ 2 แห่งโมนาโก\n\nประเทศโมร็อกโก:มกุฎราชกุมารมูเลย์ ฮัสซัน แห่งโมร็อกโก\n\nประเทศเนเธอร์แลนด์:กษัตริย์วิลเลม-อเล็กซานเดอร์ และสมเด็จพระราชินีแม็กซิมาแห่งเนเธอร์แลนด์\n\nประเทศนอร์เวย์:กษัตริย์ฮาราลด์ที่ 5 และสมเด็จพระราชินีซอนจาแห่งนอร์เวย์\n\nประเทศโอมาน:สุลต่านไฮแธม บิน ทาริก อัล-ซาอิด แห่งโอมาน\n\nประเทศกาตาร์:เอมีร์ ชีค ทามิม บิน ฮาหมัด อัล ธานี แห่งกาตาร์\n\nประเทศซาอุดิอาระเบีย:เจ้าชายตูร์กี บิน โมฮัมเหม็ด อัล ซะอูด แห่งซาอุดีอาระเบีย\n\nประเทศสเปน:กษัตริย์เฟลิเปที่ 6 และสมเด็จพระราชินีเลติเซียแห่งสเปน,ฮวน คาร์ลอส อดีตกษัตริย์แห่งสเปน และอดีตสมเด็จพระราชินีโซเฟีย\n\nประเทศสวีเดน:กษัตริย์คาร์ลที่ 16 กุสตาฟ และสมเด็จพระราชินีซิลเวียแห่งสวีเดน\n\nประเทศตองกา:กษัตริย์ตูโปที่ 6 แห่งตองกา\n\nประเทศสหรัฐอาหรับเอมิเรตส์:ชีค โมฮาเหม็ด บิน ซาเยด อัล นาห์ยาน ประธานาธิบดีสหรัฐอาหรับเอมิเรตส์ และผู้ปกครองอาบูดาบี และชีคโมฮัมเหม็ด บิน ราชิด อัล มักตูม รองประธานาธิบดี นายกรัฐมนตรี และรัฐมนตรีว่าการกระทรวงกลาโหมสหรัฐอาหรับเอมิเรตส์ และผู้ปกครองดูไบ\n\nสมาชิกราชวงศ์ทั่วโลกที่เข้าร่วมงานพระราชพิธีพระบรมศพ\n\nประเทศอื่นๆที่ส่งผู้ดำรงตำแหน่งทางการเมืองมาร่วมงานมีดังต่อไปนี้\n\n@ทวีปอเมริกาเหนือและอเมริกาใต้\n\nประเทศบาร์เบโดส:ประธานาธิบดีแซนดร้า เมสัน\n\nประเทศเบลีซ:ผู้ว่าการฟลอยด์ลา ทซาลัม แห่งเบลีซ\n\nประเทศบราซิล:ประธานาธิบดีจาร์ โบลโซนาโร\n\nประเทศแคนาดา:นายกรัฐมนตรีจัสติน ทรูโด\n\nประเทศจาไมก้า:นายกรัฐมนตรีแอนดรูว์ ฮอลเนส\n\nประเทศเซนต์วินเซนต์และเกรนาดีนส์:ผู้ว่าการรัฐซูซานดูแกนแห่งเซนต์วินเซนต์และเกรนาดีนส์\n\nประเทศตรินิแดดและโตเบโก:ประธานาธิบดีพอลล่า-เม วีคส์\n\nประเทศสหรัฐอเมริกา:ประธานาธิบดีโจ ไบเดนและสุภาพสตรีหมายเลขหนึ่งจิล ไบเดน\n\n@ทวีปยุโรป\n\nประเทศออสเตรีย:ประธานาธิบดีอเล็กซานเดอร์ ฟาน เดอร์ เบลเลน\n\nประเทศซปรัส:ประธานาธิบดีนิโคส อนาสตาเซียเดส แห่ง\n\nสหภาพยุโรป.ประธานคณะกรรมาธิการยุโรป นางเออร์ซูลา วอน เดอ เลเยน ประธานคณะมนตรียุโรป นายชาร์ลส์ มิเชล\n\nประเทศฟินแลนด์:ประธานาธิบดีเซาลี นีนิสโต\n\nประเทศฝรั่งเศส:ประธานาธิบดีเอ็มมานูเอล มาครง\n\nประเทศเยอรมนี:ประธานาธิบดีแฟรงค์-วอลเตอร์ สไตน์ไมเออร์\n\nประเทศกรีซ:ประธานาธิบดีคาเทรีนา ซาเกลลาโรปูลู\n\nประเทศฮังการี:ประธานาธิบดีคาตาลิน โนวัค\n\nประเทศไอร์แลนด์:ประธานาธิบดีไมเคิล ดี. ฮิกกินส์ นายกรัฐมนตรี มิเชล มาร์ติน\n\nประเทศอิตาลี:ประธานาธิบดีเซร์คิโอ มัตตาเรลลา\n\nประเทศลัตเวีย:ประธานาธิบดีเอกิลส์ เลวิตส์\n\nประเทศลิทัวเนีย:ประธานาธิบดีกิตานาส นาวเซดา\n\nประเทศมอลตา:ประธานาธิบดีจอร์จ เวลลา\n\nประเทศโรมาเนีย:ประธานาธิบดีเคลาส์ ไอโอฮันนิส\n\nองค์การสนธิสัญญาป้องกันแอตแลนติกเหนือหรือนาโต นายเจนส์ สโตลเทนเบิร์ก เลขาธิการนาโต\n\nประเทศโปแลนด์:ประธานาธิบดีอันเดอร์เซจ ดูดา\n\nประเทศโปรตุเกส:ประธานาธิบดีมาร์เซโล เรเบโล เดอ ซูซา\n\nประเทศยูเครน:นายกรัฐมนตรีเดนิส ชมีฮาล และสุภาพสตรีหมายเลขหนึ่ง โอเลนา เซเลนสกี\n\nนครรัฐวาติกัน:อาร์คบิชอปพอล ริชาร์ด กัลลาเกอร์รัฐมนตรีต่างประเทศของนครรัฐวาติกัน\n\n@ภูมิภาคตะวันออกกลาง\n\nประเทศอียิปต์:นายกรัฐมนตรีมอสตาฟา มัดบูลี\n\nประเทศอิสราเอล:ประธานาธิบดีไอแซก เฮอร์ซอก\n\nเขตปกครองตนเองปาเลสไตน์:นายกรัฐมนตรี โมฮัมหมัด ชตาเยห์\n\nนอกจากนี้ยังมีรายงานว่ามีการเปลี่ยนกำหนดการเกี่ยวกับประเทศซาอุดิอาระเบีย เนื่องจากเจ้าชายตูร์กี บิน โมฮัมเหม็ด อัล ซะอูด มกุฎราชกุมารโมฮัมเหม็ด บิน ซัลมาน รัฐมนตรีว่าการกระทรวงการต่างประเทศของซาอุดิอาระเบีย ถูกระบุว่าจะไม่เข้าร่วมงานพระราชพิธีในภายหลัง\n\n@ทวีปแอฟริกา\n\nประเทศสาธารณรัฐประชาธิปไตยคองโก:นายคริสโตเฟอร์ เอ็มโบโซ เอ็นโคเดีย ประธานสมัชชาแห่งชาติ\n\nประเทศกาบอง:ประธานาธิบดีอาลี บองโก\n\nประเทศกานา:ประธานาธิบดีนานา อาคูโฟ-อัดโด\n\nประเทศเคนยา:ประธานาธิบดีวิลเลียม รูโต\n\nประเทศไนจีเรีย:รองประธานาธิบดีเยมี โอซินบาโจ\n\nประเทศรวันดา:ประธานาธิบดีพอล คากาเม่\n\nประเทศเซเนกัล:ประธานาธิบดีแม็คกี้ ซอล\n\nประเทศแอฟริกาใต้:ประธานาธิบดีไซริล รามาโฟซา\n\nประเทศซูดาน:นายพลอับเดล ฟัตตาห์ อัล-บูร์ฮาน\n\n@ภูมิภาคเอเชีย\n\nประเทศบังกลาเทศ:นายกรัฐมนตรีชีค ฮาซินา\n\nประเทศอินเดีย:ประธานาธิบดีดรูปาดี มูร์มู\n\nประเทศปากีสถาน:นายกรัฐมนตรีเชห์บาซ ชารีฟ\n\nประเทศศรีลังกา:ประธานาธิบดีรานิล วิคเรมซิงเหอ\n\n@ภูมิภาคเอเชียแปซิฟิก\n\nประเทศออสเตรเลีย:นายกรัฐมนตรีแอนโธนี อัลบานีส\n\nประเทศจีน:รองประธานาธิบดีหวัง ฉีซาน\n\nประเทศหมู่เกาะคุก:นายกรัฐมนตรีมาร์ค บราวน์\n\nประเทศฟิจิ:นายกรัฐมนตรีแฟรงค์ ไบนิมารามา\n\nประเทศนิวซีแลนด์:นายกรัฐมนตรีจาซินดา อาร์เดิร์น\n\nประเทศปาปัวนิวกินี:นายกรัฐมนตรีเจมส์ มาราเป\n\nประเทศซามัว: นาย Tuimalealiʻifano Vaʻaletoʻa Sualauvi ที่ 2 ประมุขแห่งรัฐ\n\nประเทศเกาหลีใต้:ประธานาธิบดียุนซุกยอล\n\nประเทศตูวาลู:นายกรัฐมนตรีเคาซี นาตาโนะ\n\nประเทศหมู่เกาะโซโลมอน:ผู้ว่าการเดวิด วูนากิ\n\nผู้ดำรงตำแหน่งทางการเมืองที่เข้าร่วมพระราชพิธีพระบรมศพ\n\nส่วนประเทศอื่นๆที่ไม่ได้รับเชิญเนื่องจากไม่ได้มีความสัมพันธ์ทางการทูตที่ปกติกับสหราชอาณาจักรได้แก่ประเทศซีเรียและเวเนซุเอลา และประเทศที่ไม่ได้รับเชิญเนื่องจากอยู่ภายใต้มาตรการคว่ำบาตรนั้นได้แก่ประเทศรัสเซียและเบลารุสเช่นเดียวกับเมียนมาร์ตามที่เรียนในเบื้องต้นแล้ว",
    "‘เซเรนา’ ฟอร์มหรูโค่นมือ 2 โลกยังได้ไปต่อหวด ‘ยูเอส โอเพ่น’": "ศึกเทนนิส ยูเอส โอเพ่น แกรนด์สแลมสุดท้ายของปี ที่บิลลี จีน คิง เนชันแนล เทนนิส เซ็นเตอร์ ในฟลัชชิง เมโดว์ส มหานครนิวยอร์ก สหรัฐอเมริกา เมื่อวันพุธที่ 31 ส.ค. ที่ผ่านมา เป็นวันที่ 3 ของการแข่งขัน ประเภทหญิงเดี่ยว รอบ 2 ผลปรากฏว่า เซเรนา วิลเลียมส์ ยอดนักหวดชาวสหรัฐ เจ้าของแชมป์แกรนด์สแลม 23 รายการ ซึ่งประกาศจะแขวนแร็กเกตหลังจบทัวร์นาเมนต์นี้ ยังคงได้ไปต่อ หลังโค่น เอเน็ตต์ คอนทาเวียต มือ 2 ของโลกจากเอสโตเนีย 2-1 เซต 7-6 (7-4), 2-6, 6-2 ผ่านเข้ารอบ 32 คนสุดท้ายไปพบกับ อายลา ทอมเมิลยาโนวิช จากออสเตรเลีย ที่เอาชนะ อีฟเจนิยา โรดินา จากรัสเซีย 2-1 เซต 1-6, 6-2, 7-5 ต่อไป\n\nหลังการแข่งขัน เซเรนาให้สัมภาษณ์พิธีกรในสนาม ที่ถามเธอว่าทำอย่างไรจึงโค่นมือ 2 ของโลกลงได้ ซึ่งนักหวดสาวแม่ลูกหนึ่งวัย 41 ปี ตอบยิ้ม ๆ ว่า “ฉันเป็นนักเทนนิสที่ดีน่ะ นี่คือสิ่งที่ฉันทำได้ดีที่สุด ฉันรักความท้าทาย และชอบที่จะเผชิญความท้าทายยิ่งขึ้นไปเรื่อย ๆ 2-3 แมตช์ที่ผ่านมาในนิวยอร์ก มันเป็นแมตช์ที่ฉันรวบรวมทุกสิ่งทุกอย่างที่มีเพื่อลงสนาม ฉันได้ลงแข่งไม่มาก แต่ฉันซ้อมดีมาก ๆ”\n\nนอกจากนี้ พิธีกรสนามยังถามอีกว่า เธอรู้สึกแปลกใจกับฟอร์มการเล่นอันยอดเยี่ยมของเธอหรือไม่ เซเรนา ตอบกลับสั้น ๆ แต่ได้ใจความว่า “ไม่เลย เพราะฉันคือ เซเรนา”\n\nออนส์ ยาเบอร์\n\nผลหญิงเดี่ยวรอบ 2 คู่อื่นที่น่าสนใจ คอรี “โคโค” กอฟฟ์ (สหรัฐ, มือ 12) ชนะ เอเลนา รูเซ (โรมาเนีย) 6-2, 7-6 (7-4), หวัง ซีหยู (จีน) ชนะ มาเรีย ซัคคารี (กรีซ, มือ 3) 3-6, 7-5, 7-5, ออนส์ ยาเบอร์ (ตูนิเซีย, มือ 5) ชนะ เอลิซาเบธ แมนดลิค (สหรัฐ) 7-5, 6-2, ลุดมิลา แซมโซโนวา (รัสเซีย) ชนะ เลย์ลาห์ เฟอร์นานเดซ (แคนาดา, มือ 14) 6-3, 7-6 (7-3), อเล็กซานดรา ครูนิช (เซอร์เบีย) ชนะ บาร์บอรา เครจ์ชิโควา (เช็ก, มือ 23) 2-6, 6-4, 6-2, แคโรไลน์ การ์เซีย (ฝรั่งเสส, มือ 17) ชนะ แอนนา คาลินสกายา (รัสเซีย) 6-3, 6-1\n\nดานีล เมดเวเดฟ\n\nส่วนผลประเภทชายเดี่ยวรอบ 2 คู่ที่น่าสนใจ ดานีล เมดเวเดฟ (รัสเซีย, มือ 1) ชนะ อาร์ตูร์ แร็งแดร์เนค (ฝรั่งเศส) 6-2, 7-5, 6-3, แอนดี เมอร์เรย์ (สหราชอาณาจักร) ชนะ เอมิลิโอ นาวา (สหรัฐ) 5-7, 6-3, 6-1, 6-0, นิค คีร์กิออส (ออสเตรเลีย, มือ 23) ชนะ แบงฌาแม็ง บงซี (ฝรั่งเศส) 7-6 (7-3), 6-4, 4-6, 6-4, แจ๊ค เดรเปอร์ (สหราชอาณาจักร) ชนะ เฟลิกซ์ อูเชร์-อเลียสซีม (แคนาดา, มือ 6) 6-4, 6-4, 6-4, มัตเตโอ แบร์เร็ตตินี (อิตาลี, มือ 13) ชนะ ฮูโก เกรนิเยร์ (ฝรั่งเศส) 2-6, 6-1, 7-6 (7-4), 7-6 (9-7), แคสเปอร์ รุด (นอร์เวย์, มือ 5) ชนะ ทิม ฟาน ไรจ์โธเฟน (เนเธอร์แลนด์) 6-7 (4-7), 6-4, 6-4, 6-4\n\nเครดิตภาพ : REUTERS",
    "อิตาลีคว้าชัยส่งอังกฤษตกชั้น - เยอรมนีแพ้ฮังการีคารังยูฟ่า เนชันส์ ลีก": "อิตาลีเปิดบ้านคว้าชัย ทำให้ยังมีลุ้นเข้ารอบชิงแชมป์ยูฟ่า เนชันส์ ลีก พร้อมส่งอังกฤษตกชั้นด้วย ขณะที่เยอรมนีพลิกล็อกแพ้ฮังการีคารังตัวเอง\n\nการแข่งขันฟุตบอลยูฟ่า เนชันส์ ลีก ฤดูกาล 2022-23 เมื่อวันที่ 23 กันยายน ลีกเอ กลุ่ม 3 “อัซซูรี”อิตาลี เปิดสนามสตาดิโอ จูเซ็ปเป เมอัซซา รับการมาเยือนของ “สิงโตคำราม”อังกฤษ\n\nเกมนี้เจ้าบ้านใช้งาน จานลูกา สคามักกา, จาโคโม ราสปาโดรี, นิโคโล บาเรลลา ขณะที่ทีมเยือนมี แฮร์รี เคน, ราฮีม สเตอร์ลิง, ฟิล โฟเดน ลงสนาม\n\nเริ่มเกมมา 5 นาที โอกาสเป็นของอิตาลี เฟเดริโก ดิมาร์โก เปิดบอลจากฝั่งซ้ายลอยไปเสาสอง จานลูกา สคามักกา พยายามโหม่งมุมแคบ นิก โป๊ป ต้องปัดเอาไว้ไม่ให้เข้า\n\nจากนั้นทั้งคู่ไม่ค่อยมีโอกาสลุ้นยิงประตูแบบจะแจ้งนัก ทำให้ครึ่งแรกยังเสมอกันอยู่ 0-0\n\nครึ่งหลังนาที 68 เลโอนาร์โด โบนุชชี วางบอลยาวขึ้นหน้าให้ จาโคโม ราสปาโดรี ใช้เท้าเกี่ยวบอลลง ก่อนโยกหาจังหวะแล้วยิงในพื้นที่เขตโทษเสียบตาข่าย อิตาลีนำ 1-0\n\nนาที 77 โอกาสเป็นของอังกฤษ แฮร์รี เคย ได้บอลทางริมด้านขวาของเขตโทษแล้วสับไกยิงทั้งแบบนั้น จานลุยจิ ดอนนารุมมา ทุบออกมาเข้าทางเคนยิงซ้ำอีกที ดอนนารุมมาก็ยังเซฟได้อีก\n\nนาที 85 อิตาลีเกือบทิ้งห่าง จอร์จินโญ แทงบอลขึ้นหน้าให้ มานาโล กับเบียดินี หลุดเข้าถึงเขตโทษแล้วสับไกยิงติดนายทวาร หลังจากนั้นอึดใจเดียว เฟเดริโก ดิมาร์โก เตะแบบกึ่งยิงกึ่งผ่านจากทางด้านซ้ายของเขตโทษ ลูกพุ่งเรียดไปชนเสาสอง จบเกมอิตาลีชนะ 1-0\n\nส่วนอีกคู่ “อินทรีเหล็ก”เยอรมนี เปิดสนามเรดบูลล์ อารีนา พ่ายต่อ “แม็กยาร์”ฮังการี 0-1 ทีมเยือนได้ประตูชัยจาก อดัม ซาไล นาที 17 เป็นความพ่ายแพ้นัดแรกในการคุมเยอรมนีของ ฮันซี ฟลิก อีกด้วย\n\nทำให้ผ่าน 5 นัด ฮังการีนำจ่าฝูง (10 คะแนน) ตามด้วยอันดับ 2 อิตาลี (8 คะแนน) ทั้งคู่ต้องไปแย่งเข้ารอบชิงแชมป์ในแมตช์สุดท้าย ส่วนอันดับ 3 เยอรมนี (6 คะแนน) ไม่มีลุ้นอะไรแล้ว ขณะที่อันดับ 4 อังกฤษ (2 คะแนน) ตกชั้นสู่ลีกบีในฤดูกาลหน้า\n\nผลคู่อื่น\n\nลีกบี\n\nบอสเนีย 1-0 มอนเตเนโกร\n\nฟินแลนด์ 1-1 โรมาเนีย\n\nลีกซี\n\nจอร์เจีย 2-0 นอร์ทมาซิโดเนีย\n\nบัลแกเรีย 5-1 ยิบรอลตาร์\n\nลีกดี\n\nเอสโตเนีย 2-1 มอลตา",
    "เปิดหัวไม่สวย! เชลซี ฟอร์มบู่บุกพ่าย ซาเกร็บ หวิว 0-1 ประเดิมศึกยูฟ่า ชปล.": "การแข่งขัน ฟุตบอล ยูฟ่า แชมเปี้ยนส์ ลีก กลุ่มอี ระหว่าง ดินาโม ซาเกร็บ พบกับ \"สิงห์บลูส์\" เชลซี ที่สนาม สตาดิโอน มัคซิเมียร์ เมื่อคืนวันอังคารที่ 6 กันยายน ที่ผ่านมา\n\n\n\nเปิดฉากมา 10 นาที ทีมเยือนประสานงานกันได้อย่างยอดเยี่ยม ปิแอร์-เอเมอริก โอบาเมย็อง รับบอลก่อนตบคืนให้ ราฮีม สเตอร์ลิง หลถดเข้าไปซัดติดบล็อกแนวรับออกหลังไป\n\n\n\nนาทีที่ 13 เจ้าถิ่นเปิดบอลยาวขึ้นหน้า บรูโน่ เพ็ตโควิช โหม่งต่อให้ มิสลาฟ ออร์ชิช สปีดแซง เวสเล่ย์ โฟฟาน่า ก่อนหลุดเข้าไปดีดบอลข้ามตัว เกป้า อาร์ริซาบาลาก้า ซุกก้นตาข่าย ดินาโม ซาเกร็บ ออกนำ 1-0\n\n\n\nนาทีที่ 30 เจ้าบ้านมาได้ลุ้นอีกหนจากลูกฟรีคิก บรูโน่ เพ็ตโควิช รับบอลในเขตโทษก่อนไหลต่อให้ มิสลาฟ ออร์ชิช วิ่งมาปั่นด้วยขวาโค้งข้ามคานออกไปนิดเดียว หมดครึ่งแรก เจ้าบ้านนำ 1-0\n\n\n\nครึ่งหลังนาทีที่ 47 \"สิงห์บลูส์\" เกือบได้ทันที เบน ชิลเวลล์ พาบอลหลุดขึ้นมาทางซ้ายก่อนเปิดไปเสาไกลให้ ปิแอร์-เอเมอริก โอบาเมย็อง ซัดตุงตาข่าย แต่กรรมการไม่ให้เนื่องจากเป็นจังหวะล้ำหน้าไปก่อน\n\n\n\nช่วงท้ายเกมนาทีที่ 80 ทีมเยือนเกือบได้ประตูตีเสมอ เมสัน เมาท์ ลากบอลขึ้นทางซ้ายก่อนเปิดไปหน้าประตูให้ ไค ฮาแวร์ตซ์ โหม่งจ่อๆ แต่ โรเบิร์ต ลูบิชิช แนวรับเจ้าบ้านตามมาบล็อกได้ทัน\n\n\n\nจบเกม ดินาโม ซาเกร็บ เปิดบ้านเฉือนเอาชนะ เชลซี 1-0 เก็บสามแต้มนำเป็นจ่าฝูงของกลุ่ม ขณะที่ \"สิงห์บลูส์\" ประเดิมสนามด้วยความพ่ายแพ้ในเกมยุโรป\n\n\n\nรายชื่อผู้เล่นของทั้งสองทีม\n\nดินาโม ซาเกร็บ (4-4-2) : โดมินิค ลีวาโควิช - ซาเด็กห์ โมฮาร์รามี่ (รัสมุส เลาริตเซ่น น.76), บอชโก้ ชูตาโล่, ดีโน่ เปริช - สเตฟาน ริสตอฟสกี้, อารียาน อาเดมี (มาร์ติน บาตูรีน่า น.88), โยซิป มิชิช, ลูก้า อิวานูเชซ, โรเบิร์ต ลูบิชิช - มิสลาฟ ออร์ชิช (ดารีโอ ชปิคิช น.77), บรูโน่ เพ็ตโควิช (โจซิป เดอมิค น.98)\n\nเชลซี (3-4-2-1) : เกป้า อาร์ริซาบาลาก้า - เซซาร์ อัซปิลิกวยต้า, คาลิดู คูลิบาลี่, เวสเล่ย์ โฟฟาน่า - รีซ เจมส์, เมสัน เมาท์, มาเตโอ โควาซิช, เบน ชิลเวลล์ (มาร์ค กูกูเรย่า น.71) - ไค ฮาแวร์ตซ์, ปิแอร์-เอเมอริก โอบาเมย็อง (อาร์มาน โด้ โบรย่า น.59), ราฮีม สเตอร์ลิง (คริสเตียน พูลิซิช น.75)\n\nผู้ตัดสิน : อิสต์วาน โควัชส์ (โรมาเนีย)\n\n\n\n",
    "'ซาอุฯ' จับมือ 'อียิปต์-กรีซ' เสนอตัวเป็นเจ้าภาพบอลโลกปี 2030": "ซาอุดิอาระเบีย, อียิปต์ และกรีซ แท็กทีมควงแขนเสนอตัวเป็นเจ้าภาพร่วมในศึกฟุตบอลโลก 2030 ซึ่งถือเป็นวาระครบรอบ 100 ปีของทัวร์นาเมนต์ หลังประเดิมจัดการแข่งขันครั้งแรกในปี 1930 ณ ประเทศอุรุกวัย ที่รับหน้าเสื่อเป็นเจ้าภาพในสมัยนั้น\n\nตามการรายงานจากเดลีเมล สื่อชั้นนำของอังกฤษ เปิดเผยว่า ซาอุดิอาระเบีย, อียิปต์ และกรีซ มีการประชุมร่วมกันทั้ง 3 ชาติในเรื่องของการจับมือเสนอตัวเป็นเจ้าภาพเวิลด์ คัพ 2030 ที่เวลานี้สหพันธ์ฟุตบอลนานชาติ หรือฟีฟ่า กำลังพิจารณาข้อเสนอของแต่ละชาติอยู่\n\nการร่วมมือกันในครั้งนี้ ซาอุดิอาระเบีย จะเป็นโต้โผใหญ่ที่พร้อมสนับสนุนค่าใช้จ่ายต่างๆ ในทุกภาคส่วน โดยเฉพาะโครงสร้างด้านพื้นฐานให้กับทั้งอียิปต์ และกรีซ ซึ่งพวกเขามองว่าการที่ 3 ชาติ จาก 3 ทวีป ร่วมจัดฟุตบอลโลก ถือเป็นเรื่องใหม่ซึ่งยังไม่เคยมีมาก่อนในประวัติศาสตร์\n\nซึ่งตรงกับนโยบายจากทางภาครัฐของซาอุดิอาระเบียที่ต้องการให้มีมหกรรมการแข่งขันกีฬาขนาดใหญ่มาจัดในประเทศของตน และฟุตบอลโลก คือหนึ่งในเป้าหมายหลักที่มหาอำนาจแห่งตะวันออกกลางชาตินี้สนใจมากที่สุด\n\nหากความร่วมมือในครั้งนี้ประสบความสำเร็จจะถือเป็นครั้งแรกในประวัติศาสตร์ที่มีเจ้าภาพ 3 ชาติ จาก 3 ทวีป ได้แก่ เอเชีย, แอฟริกา และยุโรป จัดการแข่งขันเวิลด์ คัพ ในรอบ 100 ปี อย่างไรก็ตามมีหลายฝ่ายที่ไม่เห็นด้วยเพราะอาจส่งผลให้ฟุตบอลโลกอาจต้องโยกไปเตะช่วงหน้าหนาวเหมือนปี 2022 ที่ประเทศกาตาร์ และอาจส่งผลต่อปฏิทินฟุตบอลทั่วโลกอีกครั้ง\n\nอย่างไรก็ตามตัวเต็งที่จะได้เป็นเจ้าภาพในปี 2030 ยังคงเป็น 4 เจ้าภาพร่วมในทวีปอเมริกาใต้ อย่าง อุรุกวัย, อาร์เจนตินา, ชิลี และปารากวัย ที่ยื่นเสนอตัวไปก่อนหน้านี้ พร้อมคอนเซปต์ฟุตบอลโลกคัมแบ็กที่อเมริกาใต้ในรอบ 100 ปีพอดิบพอดี\n\nนอกจากนี้ยังมีชาติในยุโรปทั้ง บัลแกเรีย, โรมาเนีย, เซอร์เบีย และกรีซ 4 ชาติในยุโรปที่จับมือกันยื่นบิดขอเป็นเจ้าภาพ เช่นเดียวกับอีก 2 ชาติในยุโรป อย่าง สเปน กับโปรตุเกส ก็พร้อมจะจับมือเป็นเจ้าภาพร่วมเช่นเดียวกัน\n\nทั้งนี้สหพันธ์ฟุตบอลนานาชาติ หรือฟีฟ่า จะออกมาประกาศรายชื่อประเทศเจ้าภาพที่จะได้จัดการแข่งขันศึกฟุตบอลโลก 2030 อย่างเป็นทางการในการประชุมใหญ่ฟีฟ่า ครองเกรสส์ ในปี 2024 และอาจมีการประกาศรายชื่อเจ้าภาพเวิลด์ คัพ ในปี 2034 อีกด้วย",
    "OPPO ฉลองครบรอบ 18 ปี สร้างสรรค์อนาคตการอยู่อาศัยอัจฉริยะด้วย Inspiration Ahead": "เนื่องในโอกาสครบรอบ 18 ปี OPPO จะเปิดตัว OPPO Global Community และ OPPO Inspiring Service Week เชื่อมความสัมพันธ์กับฐานผู้ใช้ทั่วโลก\n\nOPPO จะปล่อยซีรีส์สารคดีที่เล่าเรื่องราวของพนักงาน OPPO พร้อมแรงบันดาลใจเบื้องหลังการทำงาน\n\nOPPO จะยังคงสานต่อการลงทุนด้านความยั่งยืน ความคิดริเริ่มในการพัฒนา พร้อมพยายามนำประโยชน์จากเทคโนโลยีมาสู่ผู้คนมากขึ้น\n\n16 กันยายน 2565 กรุงเทพฯ – OPPO บริษัทเทคโนโลยีระดับโลกเตรียมฉลองครบรอบ 18 ปีในวันที่ 17 กันยายนนี้ นับตั้งแต่ก่อตั้งบริษัทในปี 2004 OPPO ยังคงมุ่งมั่นที่จะใช้เทคโนโลยีที่เน้นผู้ใช้เป็นหัวใจสำคัญ พร้อมผลักดันขอบเขตของนวัตกรรมเทคโนโลยีอย่างต่อเนื่อง จากจุดเริ่มต้นในฐานะบริษัทอุปกรณ์อิเล็กทรอนิกส์ OPPO ได้พัฒนาเป็นบริษัทเทคโนโลยีอย่างเต็มรูปแบบที่มอบการบริการที่ผสานรวมด้านซอฟต์แวร์ ฮาร์ดแวร์และโซลูชั่นการบริการเข้าด้วยกัน พร้อมเป็นผู้นำในการพัฒนาอุปกรณ์และบริการอัจฉริยะในตลาดทั่วโลก\n\nไม่ว่าจะเป็นการสร้างสรรค์คุณภาพเครื่องเล่นเสียงและฟีเจอร์โฟนในยุคแรกๆ การนำเสนอเทคโนโลยี Flash Charge และสมาร์ตโฟนในรูปแบบใหม่ หรือการพัฒนานวัตกรรมล้ำสมัยอย่าง MariSilicon X NPU OPPO พยายามมองหา Inspiration Ahead ที่จะยกระดับอุตสาหกรรมเทคโนโลยีและสร้างสรรค์อนาคตที่ดียิ่งขึ้นผ่านนวัตกรรมมาโดยตลอด\n\nปัจจุบันนี้ OPPO เป็นแบรนด์สมาร์ตโฟนที่ใหญ่เป็นอันดับ 4 ของโลก โดยให้บริการลูกค้าในกว่า 60 ประเทศและภูมิภาคในยุโรป เอเชียแปซิฟิก ละตินอเมริกา ตะวันออกกลาง และ แอฟริกา และยังมีพันธมิตรทางกลยุทธ์กับผู้ให้บริการทางโทรคมนาคมกว่า 80 รายทั่วโลก\n\nเพื่อเฉลิมฉลองครบรอบ 18 ปี OPPO ได้เปิดตัวบริการและกิจกรรมทั้งในรูปแบบออนไลน์และออฟไลน์ใหม่เพื่อพัฒนาการเชื่อมต่อและประสบการณ์การใช้งานแก่ผู้ใช้\n\nOPPO Global Community\n\nOPPO Global Community (community.oppo.com) จะเปิดตัวอย่างเป็นทางการในวันที่ 17 กันยายนนี้ โดย Community นี้สร้างขึ้นเพื่อมอบ ecosystem ที่ครอบคลุมและเปิดกว้างแก่ผู้ใช้ OPPO ทุกคนในการมีส่วนร่วม โต้ตอบ และแบ่งปันซึ่งกันและกันกับ OPPO ในระยะยาว Community จะทำหน้าที่เป็นศูนย์กลางสำหรับโปรแกรมต่างๆ มากมาย ซึ่งรวมถึงโครงการ OPPO Product Ambassadors Program ที่จะมอบโอกาสให้ผู้ใช้ได้สัมผัสกับผลิตภัณฑ์และนวัตกรรมล่าสุดของ OPPO ก่อนใคร ฟอรัมเปิด O-Chat ที่ผู้ใช้ทั่วโลกสามารถพูดคุยเกี่ยวกับผลิตภัณฑ์และเทคโนโลยีของ OPPO ได้อย่างอิสระ และ OPPO Lifesetter ที่เชิญชวนให้ผู้ใช้แบ่งปันเรื่องราวชีวิตของตนเองเพื่อสร้างแรงบันดาลใจให้แก่ผู้อื่น\n\nผ่าน OPPO Global Community ผู้ใช้ OPPO และผู้ที่ชื่นชอบเทคโนโลยีจะสามารถเข้าถึงข้อมูลและการอัปเดตเกี่ยวกับ OPPO และกิจกรรม OPPO ได้อย่างง่ายดายและสะดวกยิ่งขึ้น ตลอดจนช่องทางสำหรับการสื่อสารในเชิงลึกกับผู้เชี่ยวชาญทางเทคนิคของ OPPO เกี่ยวกับประสบการณ์การใช้งานด้วยข้อมูลเชิงลึก ในด้านสินค้าและบริการของ OPPO Community ยังมอบช่องทางที่มีประสิทธิภาพมากขึ้นในการสื่อสารกับผู้ใช้โดยตรง พร้อมรับข้อเสนอแนะเชิงปฏิบัติเกี่ยวกับผลิตภัณฑ์และบริการ และทำความเข้าใจความต้องการของผู้ใช้ทั่วโลกเพิ่มเติม\n\nOPPO Inspiring Service Week\n\nOPPO Service Center มีศูนย์บริการมากกว่า 2,500 แห่งทั่วโลก โดยแต่ละแห่งพร้อมมอบความเชี่ยวชาญระดับคุณภาพและบริการที่เชื่อถือได้แก่ลูกค้า เพื่อให้ผู้ใช้ OPPO ทุกคนสามารถเพลิดเพลินกับประโยชน์จากเทคโนโลยีและผลิตภัณฑ์ของ OPPO ได้อย่างเต็มที่ และตั้งแต่วันที่ 10 ถึง 12 ของทุกเดือน OPPO จะมอบสิทธิประโยชน์สุดพิเศษซึ่งเป็นส่วนหนึ่งของ OPPO Service Day ที่ศูนย์บริการกว่า 900 แห่งใน 24 ประเทศและภูมิภาค พร้อมข้อเสนออย่างส่วนลดสำหรับบริการซ่อม บริการฆ่าเชื้อ และอื่นๆ อีกมากมาย\n\nตั้งแต่วันที่ 10 ถึง 17 กันยายนปีนี้ OPPO Service Day จะได้รับการอัปเกรดเป็น OPPO Inspiring Service Week ในศูนย์บริการกว่า 320 แห่งใน 21 ประเทศและภูมิภาคทั่วโลก ในระหว่าง OPPO Inspiring Service Week ผู้ที่เข้าเยี่ยมชมศูนย์บริการของ OPPO จะได้เพลิดเพลินไปกับส่วนลดผลิตภัณฑ์และอุปกรณ์ซ่อมสมาร์ตโฟน รวมถึงต้นทุนแรงงานฟรี ฟิล์มป้องกันฟรี อัปเกรดซอฟต์แวร์ฟรี และบำรุงรักษาฟรี นอกจากนี้ยังขยายเวลาให้บริการของศูนย์และศูนย์ที่ได้รับการคัดเลือกจะมีการเสิร์ฟเครื่องดื่มในแต่ละท้องถิ่นแบบพิเศษสำหรับลูกค้า พร้อมบริการที่สะดวก ครอบคลุม และรอบคอบมากขึ้น\n\nนอกจาก OPPO Global Community และ OPPO Inspiring Service Week แล้ว OPPO ยังได้เปิดตัวซีรีส์สารคดี ที่บอกเล่าเรื่องราวของพนักงานที่เติบโตไปพร้อมกับ OPPO จากมุมมองของตนเองอีกด้วย\n\nสารคดีได้บอกเล่าเรื่องราวของ Saritha Bandaru Principle Engineer of Camera Innovation in OPPO India R&D กล่าวถึงวิธีที่ตนเองใช้ในการเข้าถึงความต้องการของผู้ใช้ในท้องถิ่นจากวัฒนธรรมและลูกค้าของอินเดีย และนำทีมในการพัฒนาอัลกอริธึมภาพที่ให้ความสวยงามโดยไม่ต้องถอด Bindi ที่ผู้หญิงฮินดูสวมใส่, Li Hong Senior Sound Designer at OPPO พูดถึงการได้รับแรงบันดาลใจจากประสบการณ์ในชีวิตประจำวันของตัวเองในการสร้างฟีเจอร์ Sounds of Cities ใน O-Relax ที่ช่วยให้ผู้คนรู้สึกผ่อนคลายผ่านความสวยงามของเสียง, Cheng Sheng Senior Product Manager for Advanced Technology at OPPO Research Institute แบ่งปันรายละเอียดวิธีการสำรวจเทคโนโลยีล้ำสมัยในขณะที่ทำงานในโครงการสุนัขหุ่นยนต์กับทีม และ Dan Amariei Head of Retail for OPPO AED Romania กล่าวถึงวิธีในการนำทีมก้าวผ่านความยากลำบากในช่วงการระบาดครั้งใหญ่ของโรค Covid และประสบความสำเร็จในการนำ OPPO ไปสู่ประเทศโรมาเนีย\n\nแม้จะมีภูมิหลังและต้นกำเนิดที่แตกต่างกัน แต่สิ่งที่พนักงาน OPPO ทุกคนมีเหมือนกันคือความหลงใหลในการค้นหาความต้องการของผู้ใช้และค้นหาวิธีการใหม่ๆ ในการนำเสนอนวัตกรรม ด้วยความเชื่อที่มีร่วมกันใน Brand Proposition ของ OPPO อย่าง “Inspiration Ahead” พวกเขาได้แสดงให้เห็นถึงความแข็งแกร่งในการเผชิญกับความท้าทายทั้งหมดด้วยทัศนคติที่สุขุมและมองโลกในแง่ดี ด้วยการเพิ่มประสิทธิภาพทุกรายละเอียดของผลิตภัณฑ์และบริการของ OPPO อย่างต่อเนื่องเพื่อนำประโยชน์ของเทคโนโลยีมาสู่ผู้ใช้ทั่วโลกมากขึ้น\n\nนอกเหนือจากการนำเสนอผลิตภัณฑ์และบริการที่ยอดเยี่ยมตลอด 18 ปีที่ผ่านมา OPPO ยังมีบทบาทสำคัญในด้านความรับผิดชอบต่อสังคมขององค์กร ตามพันธกิจของแบรนด์อย่าง “Technology for mankind, Kindness for the world” OPPO กำลังลงทุนระยะยาวใน 4 ด้านหลัก ได้แก่ การอนุรักษ์สิ่งแวดล้อม พลังเยาวชน ความเท่าเทียมทางดิจิทัล และ สุขภาพและความเป็นอยู่ที่ดี:\n\nการอนุรักษ์สิ่งแวดล้อม : OPPO มุ่งมั่นที่จะรวมแนวคิดเรื่องความยั่งยืนเข้ากับวงจรผลิตภัณฑ์ทั้งหมด นอกจากการลดการใช้พลาสติกในบรรจุภัณฑ์แล้ว OPPO ยังมุ่งมั่นที่จะพัฒนาอายุการใช้งานและความทนทานของผลิตภัณฑ์อีกด้วย ท่ามกลางความคิดริเริ่มเหล่านี้ Battery Health Engine (BHE) ที่ OPPO พัฒนาขึ้นเองช่วยให้แบตเตอรี่สมาร์ตโฟนสามารถรักษาความจุเดิมได้มากกว่า 80% หลังจากรอบการชาร์จและการคายประจุถึง 1,600 รอบ ซึ่งมากกว่าค่าเฉลี่ยของอุตสาหกรรมถึงสองเท่า\n\n: OPPO มุ่งมั่นที่จะรวมแนวคิดเรื่องความยั่งยืนเข้ากับวงจรผลิตภัณฑ์ทั้งหมด นอกจากการลดการใช้พลาสติกในบรรจุภัณฑ์แล้ว OPPO ยังมุ่งมั่นที่จะพัฒนาอายุการใช้งานและความทนทานของผลิตภัณฑ์อีกด้วย ท่ามกลางความคิดริเริ่มเหล่านี้ Battery Health Engine (BHE) ที่ OPPO พัฒนาขึ้นเองช่วยให้แบตเตอรี่สมาร์ตโฟนสามารถรักษาความจุเดิมได้มากกว่า 80% หลังจากรอบการชาร์จและการคายประจุถึง 1,600 รอบ ซึ่งมากกว่าค่าเฉลี่ยของอุตสาหกรรมถึงสองเท่า พลังเยาวชน : OPPO Renovators Emerging Artists Program ได้เปิดตัวมาได้สี่ปีแล้ว เพื่อสนับสนุนให้ครีเอเตอร์รุ่นเยาว์ได้ปลดปล่อยความคิดสร้างสรรค์และจินตนาการถึงอนาคตของเทคโนโลยีผ่านงานศิลปะ\n\n: OPPO Renovators Emerging Artists Program ได้เปิดตัวมาได้สี่ปีแล้ว เพื่อสนับสนุนให้ครีเอเตอร์รุ่นเยาว์ได้ปลดปล่อยความคิดสร้างสรรค์และจินตนาการถึงอนาคตของเทคโนโลยีผ่านงานศิลปะ ความเท่าเทียมทางดิจิทัล : OPPO เชื่อมั่นในคุณค่าของเทคโนโลยีและมุ่งมั่นที่จะพัฒนาการออกแบบผลิตภัณฑ์ที่สามารถเข้าถึงได้ง่ายและเข้าถึงกลุ่มผู้สูงอายุได้ เพื่อตอบสนองความต้องการที่หลากหลายของกลุ่มต่างๆ โดย OPPO เป็นหนึ่งในกลุ่มแรกๆ ที่ให้ความสำคัญกับบุคคลผู้มีภาวะการมองเห็นสีบกพร่อง พร้อมนำเสนอฟีเจอร์ Color Vision Enhancement ซึ่งมีโปรไฟล์การแสดงผลมากถึง 766 โปรไฟล์ เพื่อช่วยให้พวกเขาสามารถเพลิดเพลินไปกับหน้าจอสีที่แม่นยำยิ่งขึ้น\n\n: OPPO เชื่อมั่นในคุณค่าของเทคโนโลยีและมุ่งมั่นที่จะพัฒนาการออกแบบผลิตภัณฑ์ที่สามารถเข้าถึงได้ง่ายและเข้าถึงกลุ่มผู้สูงอายุได้ เพื่อตอบสนองความต้องการที่หลากหลายของกลุ่มต่างๆ โดย OPPO เป็นหนึ่งในกลุ่มแรกๆ ที่ให้ความสำคัญกับบุคคลผู้มีภาวะการมองเห็นสีบกพร่อง พร้อมนำเสนอฟีเจอร์ Color Vision Enhancement ซึ่งมีโปรไฟล์การแสดงผลมากถึง 766 โปรไฟล์ เพื่อช่วยให้พวกเขาสามารถเพลิดเพลินไปกับหน้าจอสีที่แม่นยำยิ่งขึ้น สุขภาพและความเป็นอยู่ที่ดี: OPPO Health Lab เปิดตัวโดย OPPO Health Research Kit มาพร้อมชุดเครื่องมือเต็มรูปแบบที่จะช่วยให้ผู้เชี่ยวชาญด้านการดูแลสุขภาพสามารถรวบรวมและวิเคราะห์ข้อมูลเพื่อการวิจัยด้านสุขภาพที่ง่ายยิ่งขึ้น OPPO ยังใส่ใจในด้านสุขภาพจิตของผู้ใช้ด้วยแอปพลิเคชัน O Relax ซึ่งมาพร้อมชุดเสียงและเกมเพื่อการผ่อนคลายเพื่อช่วยให้ผู้ใช้สามารถรู้สึกได้ถึงความผ่อนคลายในแบบที่สนุกสนานยิ่งขึ้น\n\nเมื่อต้นปีนี้ OPPO ยังได้เปิดตัว OPPO Research Institute Innovation Accelerator เพื่อเพิ่มศักยภาพให้มืออาชีพด้านเทคโนโลยีและผู้ประกอบการนำนวัตกรรมมาสู่ชีวิต ในธีม ‘Virtuous Innovation’ โดยเปิดให้เสนอโครงการที่เกี่ยวข้องในสองหัวข้ออย่าง Accessible Technology และ Digital Health โดยในปีนี้ OPPO ได้รับโครงการ 536 รายการจาก 39 ประเทศและภูมิภาค และโครงการที่ชนะ 10 อันดับแรกได้รับเงินสนับสนุนกว่า 46,000 ดอลลาร์สหรัฐ ตลอดจนโอกาสสำหรับการลงทุน การสนับสนุนทางเทคโนโลยี การวิจัย ความร่วมมือทางการค้า และการส่งเสริมระดับโลกจาก OPPO และพันธมิตร\n\nมองไปสู่อนาคตด้วย “Inspiration Ahead” OPPO จะยังคงพัฒนาแบรนด์และธุรกิจอย่างต่อเนื่องเพื่อส่งมอบคุณค่าที่มากขึ้นให้กับทั้งผู้บริโภคและสังคม ในด้านธุรกิจ OPPO จะมุ่งเน้นไปที่สี่ทิศทางหลักในอนาคตอย่างการเรียนรู้อัจฉริยะ ประสิทธิภาพการทำงานอัจฉริยะ ความบันเทิงอัจฉริยะและการดูแลสุขภาพอัจฉริยะ ในขณะที่ยังคงพัฒนานวัตกรรมที่เน้นผู้ใช้เป็นศูนย์กลาง และสร้างชีวิตที่มีความอัจฉริยะยิ่งขึ้นสำหรับผู้ใช้ทั่วโลก ในขณะเดียวกัน OPPO จะยังคงลงทุนในการพัฒนาที่ยั่งยืน โดยเพิ่มขีดความสามารถให้กับผู้ใช้ทั่วโลกด้วยความมั่นใจและการมองโลกในแง่ดีที่มากขึ้นพร้อมทำงานเพื่อสร้างอนาคตที่ดียิ่งขึ้นสำหรับทุกคน"
}