{
    "Литва поставила Україні вже 50 бронетранспортерів M113 — Delo.ua": "До України на сьогодні прибуло вже 50 подарованих Литвою бронетранспортерів М113, але під час розгляду подальшої військової підтримки необхідно буде консультуватися із союзниками по НАТО. Про це заявив міністр оборони Литви Арвідас Анушаускас за підсумками засідання Державної ради з питань оборони 26 вересня, передає BNS.\n\nМи продовжуємо воювати з окупантом на інформаційному фронті, надаючи виключно перевірену інформацію та аналітику. Війна позбавила нас можливості заробляти, просимо Вашої підтримки. Підтримати delo.ua\n\n\"Що стосується військової підтримки України, то Литва її підтримувала і підтримуватиме. Нагадаю, що буквально три дні тому наша бронетехніка, яку ми відправили, прибула в Україну, і зараз цій країні передано 50 бронетранспортерів М113\", - сказав він.\n\nЗа словами литовського міністра, на засіданні не обговорювалося питання про можливу військову підтримку України, але обговорювалася ситуація в регіоні, зокрема мобілізація в Росії та можливі прохання громадян РФ щодо надання їм притулку.\n\nЧиновник також наголосив, що Литва розглядає подальшу можливу підтримку України, консультуючись із партнерами по НАТО, оскільки країні необхідно виконувати свої зобов'язання перед альянсом для забезпечення безпеки військовослужбовців, дислокованих у Литві.\n\n\"Наша армія - це армія НАТО, її боєздатність також важлива для наших союзників, які знаходяться тут. У результаті кожне обговорення, якщо воно стосується скорочення потенціалу, віддачі, доводиться обговорювати, як компенсуватимемо, причому з союзниками. Є багато питань, які не можуть бути вирішені дуже швидко\", – сказав Анушаускас.\n\nРаніше в понеділок новинний портал 15Min.lt з посиланням на свої джерела повідомив, що Україна звернулася до Литви з проханням передати їй нове озброєння — артилерійські системи PzH 2000, системи ППО NASAMS та додаткові БТР M113. На запитання щодо можливостей Литви передати це озброєння Україні міністр відповів, що його країна \"не розглядала такі питання\".\n\nЗа його словами, PzH 2000 та NASAMS є системами, які відіграють критично важливу роль для оборони Литви, а NASAMS є єдиною, яка захищає базу ВПС у місті Шяуляй та є \"критично важливою в цілому в контексті НАТО\".\n\nЗа словами Анушаускаса, потенціал важкої артилерії у Литві не був розвинений та сильно відстає від сусідніх країн.\n\n\"У нас є єдиний повністю укомплектований дивізіон самохідних гаубиць, тобто 18 одиниць. Сусідні країни, наші північні сусіди — на жаль, їхні можливості в рази більші... У цій сфері Литва відстає. Підкреслю, що це не потенціал, якого у нас багато і він десь у резерві простоює\", - сказав голова литовського Міноборони.\n\nКрім бронемашин М113, Литва передала Україні 105-міліметрові гаубиці та важкі міномети. Анушаускас підкреслив, що це озброєння є не резервом, а частиною потужностей, що використовуються.\n\n\"На відміну від інших держав, ми, бачачи потребу України, віддаємо частину свого потенціалу. Ми давно спустошили склади. Межу того, що ми можемо дати, визначити складно, вона залежить від ситуації в Україні. Але ми все розглядаємо\", - сказав він, ще раз наголосивши, що зараз передача німецьких гаубиць та систем NASAMS не розглядається.\n\nНагадаємо, у липні Анушаускас анонсував, що Литва надасть Україні додаткову військову підтримку у вигляді бронетранспортерів М113 та М577, а також боєприпасів. Раніше литовська військова допомога Україні включала системи ППО Stinger, протитанкові засоби, бронежилети та каски, 120-міліметрові міномети, стрілецьку зброю, боєприпаси, тепловізори, безпілотники, антидрони, радари спостереження, вищезгадані бронетранспортери M113, вантажівки та позашляховики.",
    "Литва передала Україні пів сотні бронетранспортерів M113": "Литва надала Україні пів сотні одиниць бронетранспортерів M113. Вільнюс продовжить надалі підтримувати українських військових.\n\nПро це заявив міністр оборони Литви Арвідас Анушаускас, повідомляє Delfi.\n\n\"Щодо військової підтримки України, то Литва її підтримувала і підтримуватиме. Нагадаю, що буквально три дні тому наша бронетехніка, яку ми відправили, досягла України і зараз цій країні передано 50 бронетранспортерів М113\", - заявив міністр.\n\nОчільник Міноборони запевнив, що Литва буде і в майбутньому надавати Україні військову допомогу. За його словами, всі постачання техніки чи іншого озброєння Вільнюс обговорює з союзниками НАТО.\n\n\"Наша армія - це армія НАТО, її боєздатність також є важливою для наших союзників. У результаті кожне обговорення, якщо воно стосується скорочення потенціалу, віддачі, доводиться обговорювати, як компенсуватимемо, при чому із союзниками. Є багато питань, які не можуть бути вирішені дуже швидко\", - пояснив Анушаускас.\n\nРаніше повідомлялось, що Литва привела війська у підвищену бойову готовність через мобілізацію в рф.",
    "Литва не надаватиме притулку росіянам, які тікають від мобілізації": "Лансдсбергіс закликав росіян не тікати, а боротися проти Путіна.\n\nМіністр закордонних справ Литви Габріелюс Ландсбергіс заявив, що країна не надаватиме притулку росіянам, які тікають від оголошеної у РФ мобілізації.\n\nПро це він написав у Twitter.\n\nЗа його словами, Литва не пускатиме людей, які \"просто тікають від відповідальності\".\n\nВін зазначив, що росіяни повинні залишитися в Росії і боротися проти диктатора Володимира Путіна.\n\nНагадаємо, що німецькі посадовці дали зрозуміти, що ФРН відкрита для прийому росіян, які воліють ухилитися від мобілізації.\n\nПісля оголошення мобілізації на війну проти України у Росії різко зросла кількість працездатних чоловіків призовного віку, яким захотілося за кордон. Потрапити до Естонії, Литви і Латвії росіяни не можуть – країни Балтії, а також Польща заборонили вʼїзд, окрім випадків крайньої потреби. Ухилення від мобілізації до таких потреб не потрапило.\n\nРосіяни намагаються виїхати до Грузії, Фінляндії і Казахстану, а також Туреччини, яка зберігла прямі рейси.",
    "Литва заборонила на два роки ретрансляцію російських і білоруських телепрограм": "Сейм Литви тимчасово заборонив ретрансляцію радіопрограм, телевізійних програм, створених, керованих, контрольованих або фінансованих РФ та Білоруссю. Також забороняється їх поширення в інтернеті.\n\nПро це повідомила пресслужба Сейму Литви.\n\n“Сьогодні немає жодних сумнівів у тому, що ми маємо захищати наш інформаційний простір і здатність людей протистояти цій владі, цій м’якій силі, яка проникає за допомогою культурного щита, ніби це сфера культури і не потрібно отримувати розгублений. У цій країні (РФ, – ред.) немає культури. Це зброя, смертельна зброя, яка вбиває мозок”, – закликав ухвалити пропозицію голова Комітету з питань культури Вітаутас Юозапайтіс.\n\nЗа відповідне рішення проголосувало 113 парламентарів, проти не було жодного, чотири члени Сейму утрималися.\n\nЗаборона діятиме до 1 жовтня 2024 року.\n\nРаніше така заборона діяла в рамках надзвичайного стану на прикордонних ділянках Литви з Російською Федерацією та Республікою Білорусь.\n\nНагадаємо, Литва приводить у стан підвищеної готовності Сили швидкого реагування через оголошену в Росії мобілізацію.",
    "Литва передасть Україні пожежні автомобілі, позашляховики та спорядження для нацпарків та лісництв": "",
    "Литва передасть Україні дрони-камікадзе у жовтні-листопаді - посол": "Литва передасть українським військовим дрони-камікадзе, придбані на зібрані у рамках компанії Legion Of Boom кошти, у жовтні-листопаді.\n\nПро це заявив посол України в Литві Петро Бешта на онлайн-брифінгу в середу, повідомляє \"Європейська правда\" з посиланням на \"Укрінформ\".\n\n\"Ми всі пам’ятаємо у травні перший литовський марафон по збору коштів на \"Байрактар\". Також (журналіст. - Ред.) Андрюс Тапінас у серпні провів марафон для закупівлі для України дронів-камікадзе. Цей проєкт реалізовується. Ми очікуємо, що десь у жовтні-листопаді ці дрони-камікадзе будуть уже в українській армії\", - сказав Бешта.\n\nДипломат нагадав, що з початку російської агресії Литва надала Україні військову допомогу на суму близько 120 млн євро, що становить приблизно 0,2% ВВП країни. До надання допомоги Україні, у тому числі військової, підключилося також литовське суспільство.\n\nКампанія зі збору коштів на озброєння для України Legion of Boom була присвячена Дню Незалежності України. Згодом стало відомо, що Литва придбає для України 37 дронів-камікадзе польського виробництва для ефективної боротьби проти російських окупантів.\n\nУ вересні стало відомо, що США уклали контракт на купівлю для України тактичних ударних безпілотних комплексів Switchblade 600, розроблених американською компанією AeroVironment, відомих як дрони-камікадзе.",
    "Литва розглядає заборону в’їзду для громадян Білорусі": "Міністерка внутрішніх справ Литви Агне Білотайте заявила, що після того, як з понеділка країни Балтії та Польща припинили пускати росіян з туристичними шенгенськими візами, таке рішення розглядається і для громадян Білорусі.\n\nПро це, як пише \"Європейська правда\", повідомляє видання Kauno diena.\n\n\"Це питання розглядається, йдуть дискусії і, мабуть, в той чи інший момент буде прийнято якесь рішення. Я дуже чітко бачу, що білоруський режим також бере участь у бойових діях, веде гібридну атаку з використанням нелегальних мігрантів проти Литви. Я думаю, що є дуже, дуже серйозні аргументи для включення в це рішення громадян Білорусі також\", - сказала міністерка під час відвідування кордону Литви з Білоруссю в понеділок.\n\nЗа її словами, йдеться про домовленості \"на регіональному і навіть європейському рівні\".\n\n\"Це моя особиста позиція, вона принципова, але, як ви розумієте, необхідно знайти регіональний консенсус і потім вжити тих заходів, щоб вони були дієвими\", - сказала Білотайте.\n\nГолова Служби охорони кордону Литви Рустам Любаєв повідомив, що з півночі до 9 ранку Литви не впустили 11 громадян Росії. \"Більшість із них намагалися потрапити до Литви через КПП Кібартай. Інші намагалися проїхати через білорусько-литовський кордон\", - сказав він. За його словами, латвійські колеги зранку сказали, що у них поки що не було жодного подібного випадку.\n\nЯк повідомлялося, 19 вересня набула чинності заборона на в'їзд до Естонії, Латвії, Литви та Польщі громадян Росії з шенгенськими візами.\n\nНагадаємо, ЄС наразі не вводить загальну заборону на туристичні поїздки росіян, оскільки низка країн, у тому числі Угорщина, виступили проти.\n\nОднак з 12 вересня набуло чинності рішення Ради ЄС про призупинення дії угоди про спрощення візового режиму з РФ. Процес отримання віз до країн ЄС для росіян став значно тривалішим і дорожчим.\n\nРаніше \"Європейська правда\" детально пояснювала, що змінить рішення ЄС про візи для росіян та чому воно не має задовольнити Україну.",
    "Оголосивши мобілізацію, путін розпочав війну проти власного народу – Литва в ООН": "Єдиний арсенал, який залишився у путіна – це поширення страху, шантаж та маніпуляції, і зараз він намагається мобілізувати для брудної агресії проти України сотні тисяч росіян, оголосивши тим самим війну власному народу.\n\nЗ такою заявою від імені трьох країн Балтії виступив у четвер на засіданні РБ ООН глава МЗС Литви Габріелюс Ландсбергіс, передає власний кореспондент Укрінформу.\n\n«Сіяння страху, використання шантажу й маніпуляцій – це єдиний арсенал зброї, який залишився у путіна. Ми не боятимемося цього, й відповідатимемо спокійно й рішуче», - наголосив литовський міністр.\n\nЧитайте також: Генсек ООН не бачить жодних ознак припинення росією війни проти України\n\nВін підкреслив, що росія щодня «кидає виклик принципам ООН» і вже стала синонімом жорстокості, держави-терориста й геноциду. Однак режим путіна також обернувся проти власного народу.\n\n«Оголосивши мобілізацію, він почав війну проти власного населення, протри народу, який має стати майбутнім його країни, але зараз перетворюється у зброю колоніального минулого»,- зауважив Ландсбергіс.\n\nЧитайте також: В МЗС Польщі закликали Радбез ООН розглянути ініціативи України щодо спецтрибуналу\n\nВін також підкреслив, що кремль зараз вдається до ядерних погроз, хоча й усвідомлює, що потенційні наслідки ударів по Запорізькій АЕС можуть бути масштабнішими за Чорнобиль і Фукусіму.\n\n«Але ми не маємо боятися, ми повинні використати всю потужність міжнародного співтовариства, аби вимагати від росії безумовного виведення всіх її сил із Запоріжжя»,- заявив глава литовської дипломатії.\n\nВін також закликав світ «пролити світло» на злочини росіян та забезпечити міжнародне правосуддя: «Ми маємо зобов’язання притягти путіна до відповідальності». У цьому зв’язку Ландсбергіс наголосив на необхідності створення Спеціального трибуналу для розгляду злочинів російської агресії проти України.\n\n«Україна бореться за всі принципи ООН, Україна бореться за кожного з нас, тому я закликаю Раду не боятися діяти, однак остерігатися сумнівів і байдужості. Звертаюся до кожної держави, у нас досі є шанс зберегти мир і безпеку шляхом прийняття правильних рішень на захист міжнародного порядку, побудованого на правилах»,- підкреслив Ландсбергіс.\n\nУ підсумку своєї промови глава МЗС Литви згадав про роль режиму Лукашенка в агресії проти України: «Не лише росія буде притягнута до відповідальності – режим в білорусі також буде у списку звинувачуваних».\n\nЯк повідомляв Укрінформ, цього тижня в Нью-Йорку розпочалися зустрічі високого рівня 77-ї Генасамблеї ООН за участі делегацій країн-членів на чолі глав держав та урядів. У четвер в штаб-квартирі ООН відбулося засідання Ради Безпеки щодо боротьби з безкарністю у зв’язку з російською війною в Україні.",
    "Литва через мобілізацію в рф привела у підвищену бойову готовність Сили швидкого реагування": "Міноборони Литви привело Сили швидкого реагування у стан підвищеної бойової готовності після оголошення в росії часткової мобілізації.\n\nЯк передає Укрінформ, про це повідомив міністр оборони Литви Арвідас Анушаускас у Твіттері.\n\n«Оскільки військова мобілізація росії також проводитиметься біля наших кордонів (Калінінградська область), Сили швидкого реагування Литви приведені в стан підвищеної готовності, щоб запобігти будь-яким провокаціям з боку росії», - написав він.\n\nМіністр також заявив, що відповіддю всіх країн, які підтримують Україну, на оголошену путіним часткову мобілізацію буде нове надходження сучасної військової техніки для українського народу, який захищається від геноциду.\n\nЯк повідомляв Укрінформ, президент путін у спеціальному відеозверненні заявив, що підписав указ про часткову мобілізацію. Заходи щодо реалізації указу розпочинаються з 21 вересня. Міністр оборони росії сергій шойгу повідомив, що наразі часткова мобілізація передбачає призов 300 тисяч резервістів.\n\nФото: DELFI",
    "Балтійська солідарність. Як Литва, Латвія та Естонія допомагають Україні і кому це не подобається": "Балтійська солідарність. Як Литва, Латвія та Естонія допомагають Україні і кому це не подобається\n\nГеоргій Ерман\n\nBBC News Україна\n\n17 вересня 2022\n\nАвтор фото, Getty Images Підпис до фото, Балтійські народи від початку війни демонструють надзвичайну солідарність з Україною. На фото учасниці латвійського фолкгурту Tautumeitas на акції на підтримку України в Даугавпілсі\n\nЯк і мільйони інших українок, Поліна Стасюк мусила на початку повномасштабного вторгнення Росії поїхати з України.\n\nРазом з мамою та донькою вона прибула до Литви, де рівень підтримки України став для них приємним сюрпризом.\n\n\"З першого дня в Литві ми відчули підтримку. Нас безкоштовно возили водії таксі, по всьому Вільнюсу були українські прапори та гасла. Це була дуже необхідна підтримка, особливо в перші дні, коли ми всі були в стресі\", - розповідає Поліна, яка є учасницею волонтерської команди \"Українські діти в Литві\".\n\nТепер вона мріє, аби Україна розвивала співпрацю з Литвою по всіх напрямках.\n\n\"Нам треба спиратися на наших братів, це не патетика. У Литві я відчула, що таке братська країна\", - каже Поліна.\n\nПозиція усіх країн Балтії - Литви, Латвії та Естонії - неодноразово викликала у багатьох українців захоплення, в когось і приємне здивування - вони вимагають найжорсткіших заходів щодо Росії, надають величезну воєнну допомогу в розрахунку на населення та ВВП, допомагають десяткам тисяч українських біженців.\n\nЧому країни Балтії настільки зацікавлені у допомозі Україні, яке значення це має для ЗСУ та українських біженців, хто цим незадоволений і яке майбутнє в цієї дружби? BBC News Україна розпитала експертів та волонтерів з балтійських країн.\n\nЧому країни Балтії підтримують Україну\n\nНайбільше значення має історична пам'ять - про тяжкі війни за незалежність від Росії у 1918-1920 роках та репресії за часів перебування в складі СРСР, що поєднує долю країн Балтії та України.\n\nАвтор фото, Getty Images\n\nПропустити подкаст і продовжити подкаст Що це було Головна історія тижня, яку пояснюють наші журналісти Випуски Кінець подкаст\n\nДиректор Центру досліджень Східної Європи у Вільнюсі Лінас Кояла каже, що сприяють зв'язки Литви та України, які існують з середньовіччя.\n\n\"Завжди були дружні стосунки між українцями та литовцями, чимало литовців пам'ятають, як українці підтримували рух Литви до незалежності на початку 1990-х років. Цей історичний зв'язок досить сильно відчувають\", - каже він.\n\nЛитовці підтримують Україну і через загрозу для власної країни.\n\n\"Існує чітке розуміння, що Україна бореться і за нас, бо Росія проявляє агресію і щодо балтійських країн. Успіх України означає успіх балтійських держав, українська боротьба - це наша боротьба\", - пояснює Лінас Кояла.\n\nУ Латвії більшість мешканців також хоче перемоги України, її українцям у своїй пісні побажали латвійські музиканти, зокрема, відомий гурт Brainstorm.\n\n\"Щоб запобігти російській агресії деінде, всіма можливими засобами потрібно підтримувати Україну до повної поразки Росії\", - вважає Евія Дятковіча, експертка Центру геополітичних досліджень у Ризі.\n\nАвтор фото, Getty Images Підпис до фото, \"Латвія нічого Росії не винна\" - показує плакат демонстрантка на акції проти радянської спадщини в Ризі, травень 2022 року\n\nВона нагадує, що у Латвії 500 км кордон з Росією та Білоруссю, армія нараховує лише 7500 військових, і навіть за присутності контингенту НАТО у російсько-білоруського тандему можливості більші.\n\nНа думку експертки, неоімперські амбіції Путіна, ідея про розпад СРСР як найбільшу трагедію ХХ століття, сумніви у незалежності сусідніх країн ставлять питання про те, чи буде Росія поширювати свої дії за межі України, щоб захопити землі, які вважалися російськими.\n\n\"Приблизно чверть населення Латвії є етнічними росіянами, а майже 40% - російськомовними. Захист вільно визначених співвітчизників за кордоном був одним із керівних наративів російської зовнішньої політики в ближньому зарубіжжі, ризики для безпеки існують\", - відзначає Евія Дятковіча.\n\nАвтор фото, Getty Images Підпис до фото, Акція солідарності з Україною в Таллінні 26 лютого зібрала 30 тисяч людей. Це найбільша політична акція Естонії за кілька десятиріч\n\nАвтор фото, Getty Images\n\nВ Естонії теж розуміють лихо, з яким зіткнулася Україна, каже ексголова Українського земляцтва в країні, професор Талліннського технічного університету Євген Цибуленко.\n\nВін нагадує про боротьбу Естонії за незалежність від Росії, сталінські часи, коли десятки тисяч естонців депортували в Сибір.\n\nАвтор фото, Getty Images Підпис до фото, Акція вшанування пам'яті 22 тисяч естонців, депортованих сталінським режимом в Сибір у 1949 році\n\nСприйняття Росії як загрози постійно збільшувалося за правління Путіна, - через заворушення та кібератаки 2007 року, спрямовані проти Естонії через перенесення радянського монумента, напад Росії на Грузію 2008 року, напад на Україну 2014 року.\n\nКерівник Міжнародного центру оборони та безпеки в Таллінні Дмітрі Теперік вважає, що в Естонії у підтримці України поєдналися історична пам'ять та реалістична оцінка загроз.\n\n\"Естонські політики та експерти попереджали західних колег про російську загрозу протягом десятиріч. Естонія знає, наскільки жорстоким може бути Кремль, що там не переймаються через міжнародне право та права людини. Є розуміння, що путінський режим не зупиниться в Україні. Росія має зазнати поразки в Україні, щоб не мати можливість атакувати балтійські країни\", - пояснює він.\n\nПолітична підтримка\n\nПочаток війни в країнах Балтії відзначили масовими акціями на підтримку України.\n\nАвтор фото, Getty Images Підпис до фото, Демонстрація на підтримку України у Вільнюсі, 11 березня 2022 року\n\nАвтор фото, Getty Images\n\nЛитва, Латвія та Естонія постійно підтримують Україну на міжнародній арені.\n\nПарламенти трьох країн в березні закликали створити безполітну зону над Україною, потім визнали агресію Росії та воєнні злочини геноцидом українського народу.\n\nПрезиденти та інші політики трьох країн неодноразово відвідували Україну під час війни, щоб показати підтримку.\n\nАвтор фото, Getty Images Підпис до фото, \"Україні потрібна зброя, щоб дати відсіч агресору та звільнити свої території. Треба допомогти Україні перемогти\", - каже очільниця уряд Естонії Кая Каллас\n\nВ Естонії підтримка України та українських біженців прописана в угоді про створення урядової коаліції. Очільницю уряду Каю Каллас Foreign Policy назвав найбільш безкомпромісним щодо Росії лідером у Європі, за виключенням Зеленського.\n\nА нинішній міністр оборони Естонії Ханно Певкур запам'ятався виконанням пісні \"Браття-українці\" українською мовою на естонському телебаченні.\n\nАвтор фото, Офіс президента Підпис до фото, Зустріч Зеленського з президентами Литви Гітанасом Науседою, Польщі Анджеєм Дудою, Латвії Егілсем Левітсем та Естонії Аларом Карісом. 13 квітня, Київ\n\n\"У певному сенсі прифронтові країни, які дуже усвідомлюють агресивну позицію Росії, готові піти набагато далі в заходах, які можуть створити реальні зміни в Росії. Здійснюючи тиск на населення, прифронтові країни сподіваються викликати зміни, що йдуть зсередини. Ця жорстка позиція дуже контрастує з позицією Німеччини чи Франції, які не бажають чинити більший тиск на російське населення\", - пояснює експертка Латвійського інституту міжнародних відносин, журналістка TVNET GROUP Елізабете Візгунова.\n\nЛитва, Латвія та Естонія разом з Польщею та Фінляндією найактивніше домагалися заборони російського туризму в ЄС. У серпні країни Балтії офіційно перестали видавати візи росіянам, Естонія перестала видавати туристичні візи росіянам ще у березні, а у серпні ще й обмежила в'їзд по чинних шенгенських візах, виданих країною. А з 19 вересня країни Балтії та Польща запроваджують обмеження на в'їзд навіть для власників шенгенських віз інших країн.\n\nАвтор фото, Getty Images Підпис до фото, Акція на підтримку України в латвійському Даугавпілсі, 3 квітня\n\nАвтор фото, Getty Images\n\nВійськова допомога\n\nЩе до початку повномасштабного нападу Росії на Україну, у середині лютого, Литва та Латвія передали Україні переносні зенітно-ракетні комплекси Stinger, а Естонія - протитанкові комплекси Javelin.\n\nА в перші тижні боїв Балтійські країни спустошували свої запаси, аби допомогти Україні.\n\nАвтор фото, Getty Images\n\nВ ЕстоніїЦентр оборонних інвестицій протягом першого місяця війни передав Україні 80 видів озброєння, амуніції, захисного спорядження на 220 млн євро.\n\nАвтор фото, Getty Images Підпис до фото, \"Кожне врятоване життя громадянина України і кожна знищена машина агресора для нас і радісна, і важлива\", - каже командувач естонської армії генерал-лейтенант Мартін Херем\n\nТочний об'єм допомоги по видах озброєння та спорядження не розкривають, але відомо, що Україні поставили:\n\nпротитанкові ракети\n\nбезвідкатні протитанкові гармати\n\nпротитанкові міни\n\nодноразові протитанкові гранатомети\n\nручні гранати\n\nгаубиці\n\nавтоматичну вогнепальну зброю\n\nмалокаліберні боєприпаси\n\nобладнання для інженерних підрозділів\n\nшоломи\n\nрятувальні жилети\n\nбронежилети і пластини до них\n\nрадіопередавачі\n\nдрони\n\nприлади нічного бачення\n\nтепловізори\n\nлазерні далекоміри\n\nкостюми для захисту від хіматак\n\nмедикаменти та лікувальне обладнання\n\nавтомобілі швидкої допомоги\n\nавтопаливо\n\nСтаном на середину серпня воєнна допомога Естонії Україні досягла 250 млн євро. Для ресурсів маленької країни вона була настільки масштабною, що тепер Естонія очікує на 135 млн євро від ЄС, аби поповнити запаси, повідомляло ERR.\n\nАвтор фото, Estonian embassy in Kyiv Підпис до фото, \"Естонія разом із державами-союзниками підтримуватиме Україну стільки, скільки знадобиться, доки Україна не переможе\", - наголосив міністр оборони Естонії Ханно Певкур під час візиту у вересні\n\nАвтор фото, Estonian embassy in Kyiv Підпис до фото, Естонія разом з Німеччиною придбала мобільний польовий шпиталь для ЗСУ і поставила його у вересні\n\n18 серпня уряд Естонії ухвалив новий пакет допомоги Україні - міномети, протитанкові засоби та польовий шпиталь, який вже доставили в Україну у вересні.\n\nДопомагають Україні й естонські волонтери.\n\nКерівник організації Vaba Ukraina (\"Вільна Україна\") Свен Салуметс розповідає, що разом з однодумцями допомагає ЗСУ з 2014 року.\n\n\"Всі учасники нашої організації брали участь у русі за свободу колись, і, побачили іншу націю, яка прагне свободи та незалежності, жорстоко атаковану Росією... Ми не могли залишатися осторонь\", - пояснює він.\n\nАвтор фото, Vaba Ukraina Підпис до фото, Волонтери з Vaba Ukraina надсилають необхідні ЗСУ речі ще з 2014 року\n\nЗа 8 років організація відправила в Україну 366 рюкзаків з медматеріалами, 21 секційний рюкзак для парамедиків, 500 нош, маскувальні сітки, разом з Естонською військовою академією організувала навчання 100 українських медиків.\n\n\"Ми добре уявляли, якою буде наступна ціль, якщо Україна впаде. Особливо після 24 лютого - це, до речі, був День незалежності Естонії, росіяни нам свято зіпсували, - переважна більшість естонців відчули так само, що підтримка України - це не лише питання честі, а й виживання\", - наголошує Салуметс.\n\nАвтор фото, Getty Images\n\nЛитва надала Україні:\n\nсистеми Stinger\n\nдесятки бронетранспортерів M113\n\nпротитанкові озброєння\n\nбронежилети та каски\n\n120-міліметрові міномети\n\n105 мм гаубиці\n\nстрілецьку зброю\n\nбоєприпаси\n\nтепловізори\n\nбезпілотники\n\nантидрони\n\nрадари спостереження\n\nвантажівки та позашляховики\n\nУ липні 2022 року міністр оборони Арвідас Анушаускас пообіцяв, що Литва додатково надасть Україні бронетранспортери М113 та М577, а також боєприпаси, допоможе у підготовці військової поліції, фахівців із розмінування, відправить інструкторів для навчання українських військових в Литву. А в серпні повідомив, що Литва також купить для України 37 дронів-камікадзе.\n\n16 вересня литовські бронетранспортери відправили в Україну, а в Литву поїхали на ремонт українські гаубиці.\n\nАвтор фото, kam.lt Підпис до фото, Міністр оборони Литви Арвідас Анушаускас - частий і бажаний гість в Україні\n\nВ інтерв'ю \"Укрінформу\" наприкінці серпня міністр оборони Литви Арвідас Анушаускас повідомив, що воєнна допомога Україні сягнула понад 120 млн євро.\n\n\"Якщо ж казати про загальну суму допомоги, не тільки військової, а й економічної, фінансової, гуманітарної, включаючи допомогу біженцям, - цього року вона перетне рубіж у пів мільярда євро\", - відзначив він.\n\nАвтор фото, Getty Images Підпис до фото, Українські військові вигружають в аеропорту Бориспіль литовські \"Стінгери\" та інше озброєння, 13 лютого - 11 днів до повномасштабного нападу Росії\n\nНа думку Лінаса Кояли, найважливіше, що Литва була серед тієї невеликої групи держав, які поставили Україні озброєння заздалегідь.\n\n\"Стінгери та інше військове обладнання були дуже корисними для ЗСУ. Ми заздалегідь побачили загрозу і допомагали, хоча деякі з наших європейських партнерів були скептичними\", - каже литовський політолог.\n\nАвтор фото, Getty Images Підпис до фото, У Вільнюсі завантажують автівки для української армії\n\nКояла каже, що Литва не претендує на те, щоб бути найбільшим постачальником зброї, але допомогла підготуватися до найгірших днів на початку нападу.\n\nАвтор фото, Getty Images Підпис до фото, Литовці за три дні зібрали гроші на \"Байрактар\" для України. Його назвали Vanagas (\"Яструб\")\n\nАвтор фото, Міноборони Литви/Reuters\n\nНайбільш відомим прикладом солідарності Литви є збір коштів на \"Байрактар\". Литовський телеведучий, засновник Laisvės TV Андрюс Тапінас 25 травня оголосив про збір коштів для закупівлі безпілотника для України. За три дні литовці зібрали заплановану суму у 5 млн євро.\n\nТурецька компанія Baykar - виробник безпілотників подарувала народу Литви Bayraktar TB2. Зібрані кошти пішли на придбання боєприпасів для безпілотника та допомогу, у липні він прибув до України.\n\nАвтор фото, Getty Images Підпис до фото, Учасники акції проти радянської спадщини та російського імперіалізму у Ризі, 20 травня\n\nУ Латвії Міноборони повідомило, що фінанси на воєнну допомогу Україні переважно спрямували на зенітні ракети Stinger та пускові установки до них, придбання гелікоптерів та запасних частин до них, також були поставлені певні види зброї та дрони.\n\nАвтор фото, twitter.com/Pabriks Підпис до фото, Гелікоптери, які Латвія подарувала Україні\n\nУ серпні Латвія подарувала Україні два гелікоптери Мі-17 та два гелікоптери Мі-2, а також 6 гаубиць М-109 з боєприпасами (дальність стрільби 22-30 км).\n\n\"Пів року тому подаровані Латвією ПЗРК Stinger допомогли українській армії стримати російське вторгнення. Зараз, коли українські військові контратакують у багатьох місцях, наші пожертвувані гелікоптери допоможуть проводити військові дії та рятувати життя\", - заявив міністр оборони Латвії Артіс Пабрікс.\n\nОрганізація \"Підприємці за мир\" та Міноборони зібрали 7 млн євро для поставки військових машин, бронежилетів, санітарних бронемашин, біноклів та приладів нічного бачення для ЗСУ.\n\nАвтор фото, Getty Images Підпис до фото, Міністр оборони Латвії Артіс Пабрікс висловив сподівання, що подаровані гелікоптери допоможуть Україні в контрнаступі та порятунку життів\n\nОдну з ініціатив допомоги ЗСУ координує волонтер Рейніс Познякс та його друзі по автоспорту.\n\n\"Наприкінці лютого ми зібрали гроші, купили перші 8 машин. Пригнали їх в Україну і зрозуміли, що треба ще. Почали збір. Сподівалися, що зберемо хоча б на дві машини, а вже зібрали на 650, і до 700 точно дійдемо\", - розповідає він.\n\nУ Латвії теж збирали на Байрактар для ЗСУ, тут вже ініціатором виступив музикант Ралфс Ейландс.\n\nАвтор фото, Getty Images Підпис до фото, Акція на підтримку України в латвійському Даугавпілсі\n\nЗа даними Міноборони Латвії, станом на серпень Україні надали 300 млн євро допомоги з бюджету, ще майже 16 млн зібрали організації та громадяни.\n\nЛатвійська політологиня Елізабете Візгунова відзначає, що Латвія фактично надала Україні половину річного оборонного бюджету. \"Згідно із законом про держбюджет на 2022 рік, на оборонний сектор передбачається виділити не менше 2% ВВП - 758,35 млн євро. Майже половина загальних річних витрат на оборону йде в Україну\".\n\n\"Прийняти як братів та сестер\"\n\nКраїни Балтії також прийняли десятки тисяч українських біженців.\n\nУ Литві в серпні їх було 62 тисячі. З 36 тисяч біженців працездатного віку 16 тисяч вже знайшли роботу, повідомляло Delfi.\n\nЗа офіційними даними, у липні в Литві вчилися у школах 22 тисячі українських дітей, з них 10 тисяч відвідували литовськомовні школи, інші - переважно російськомовні або польськомовні. У квітні у Вільнюсі відкрили литовську філію Міжнародної української школи.\n\nАвтор фото, Getty Images Підпис до фото, \"Марш матерів\" у Вільнюсі в пам'ять дітей, яких вбили в Україні\n\nВолонтерські організації у Литві доклали надзвичайних зусиль, щоб українці почували себе як вдома.\n\nОрганізація Stiprūs kartu - \"Сильні разом\" - організувала забезпечення тисяч українців житлом.\n\nЇї засновник, журналіст Едмундас Якілайтес розповідає, що волонтери почали готуватися до прийому українських біженців за два тижні до нападу росіян - створили базу даних, відео та банери для ЗМІ.\n\n\"Вже увечері 24 лютого в нас було 1500 квартир для біженців, а через тиждень - 25 тисяч. Ми хотіли, щоб жоден українець не жив в школах, на стадіонах, хотіли прийняти наших братів та сестер з України як братів і сестер - з проживанням в будинках або у вільних квартирах\".\n\nЗа словами волонтера, досі 35 тисяч українців у Литві розміщені завдяки житлу, знайденому \"Сильні разом\".\n\nАвтор фото, Ukrainiankids.lt Підпис до фото, Волонтери проєктів Ukrainian kids та \"Сильні разом\". Їхніми ініціаторами виступили Лаурінас Шешкус (перший ліворуч) та Едмундас Якілайтес (перший праворуч)\n\nАвтор фото, VIGANTAS OVADNEVAS Підпис до фото, У заходах для українських дітей та їхніх матерів взяли участь десятки литовських музикантів та артистів. На фото для них співає литовська співачка Bjelle (Рамінта Науяніте)\n\nІнший важливий проєкт литовських волонтерів - Ukrainian kids. Протягом 20 тижнів вони проводили концерти, вистави, інші розважальні заходи для українських дітей.\n\nІніціатор проєкту, телепродюсер Лаурінас Шешкус розповідає, що разом з друзями вирішив відстояти право українських дітей на безтурботне дитинство. За його словами, на заходи кожен вікенд приходили 4-5 тисяч дітей.\n\n\"Ми просто намагалися їх зробити щасливими, наскільки це було можливо\".\n\nАвтор фото, Getty Images Підпис до фото, Литовські волонтери влітку провели акцію \"Подаруй українській дитині літо на колесах\", в рамках якої зібрали 3500 велосипедів, скейтів та роликів\n\nАвтор фото, Getty Images\n\nУ Латвії, за даними МВС країни, на початку вересня були 37,6 тисячі українських біженців, 32,5 тисячі з них мали дозвіл на проживання з правом на працевлаштування. 12,5 тисяч біженців скористалися допомогою місцевої влади і отримали житло, інші знайшли житло самостійно. 3300 українських дітей пішли в школи та дитсадки Латвії з 1 вересня, повідомляло Delfi.\n\nУкраїнці отримали право на безкоштовні медичні послуги, право на школи та дитсадки для дітей, безкоштовні курси латвійської мови.\n\nЛатвійська політологиня Елізабете Візгунова каже, що з самого початку волонтери та неурядові організації відіграли ключову роль у допомозі українським біженцям, створили інтерактивну мапу Palidzibaskarte надання допомоги в різних населених пунктах.\n\nАвтор фото, Getty Images Підпис до фото, Кулдіга - мальовниче, популярне серед туристів місто у західному регіоні Латвії Курземе\n\nЛатвійська волонтерка Гуна Войтко з 10-тисячного міста Кулдіга в західній Латвії, розповідає, що в перші дні війни тут утворився рух волонтерів, які збирали речі та продукти для українців.\n\nСпочатку в місті жили 200 біженців з України, зараз їхня кількість зменшилася. Діти з українських родин навчаються у школі і досить швидко опановують латвійську мову, родини живуть в невеликому готелі або орендують квартири. Українці намагаються якомога швидше працевлаштуватися.\n\n\"Я рада, що в них буде можливість пожити тут, тому що ніхто не знає, коли цей кошмар в Україні припиниться\", - відзначає Гуна Войтко.\n\nАвтор фото, Guna Voitko Підпис до фото, Гуна Войтко розповідає, що вже в перші дні війни в 10-тисячній Кулдізі утворився рух волонтерів, які допомагали українським біженцям\n\nАвтор фото, Kuldiga Підпис до фото, Волонтерки з Кулдіги\n\nЖитло для біженців сьогодні є найбільшою проблемою, особливо в Ризі.\n\nУряд Латвії надав 116 мільйонів євро в розрахунку на допомогу 40 тисячам біженців. Українцям виділили житло зі 120 днями безкоштовного проживання. Проте в багатьох ці строки завершилися і вони стикаються з труднощами в пошуку житла.\n\n\"Місцеві усвідомлюють, що українці хочуть якнайшвидше повернутися назад, і тому не хочуть здавати свої квартири. Уряд об'єднав ресурси, створив кілька порталів допомоги, один для оренди житла\", - пояснює Елізабете Візгунова.\n\nНа її думку, цих заходів недостатньо:\n\n\"В умовах енергетичної та інфляційної кризи в ЗМІ все більше негативних думок про підтримку, яку надають українцям. Населення відчуває нові проблеми, і воно не може бути достатньо співчутливим до українців\".\n\nВ Естонії наприкінці серпня була 51 тисяча українських біженців. 39% працездатних українців, за даними уряду, знайшли роботу.\n\nПредставниця Естонської ради біженців Ану Вілтроп розповідає, що українцям відразу надали доступ до всіх соціальних послуг, медицини, безкоштовне житло на 120 днів, безкоштовні курси естонської мови. Але не завжди цю допомогу можна отримати - бо не вистачає, наприклад, певних медичних спеціалістів, не вистачає вчителів естонської.\n\nТак само є труднощі з житлом, бо в Таллінні, де перебуває більшість біженців, дороге житло.\n\nАвтор фото, Getty Images Підпис до фото, Більшість українських біженців намагаються оселитися у Таллінні, але тут є проблеми з доступним житлом\n\nНа ринку праці частина українців працевлаштувалася неофіційно, багатьом доводиться змінювати професію.\n\nТакож не вирішені всі питання з освітою. 6 тисяч українських дітей пішли в школи у вересні, але немає чіткої інформації, скільки дітей не навчаються.\n\nУкраїнці часто віддають дітей в російськомовні школи, бо частина біженців - зі східних регіонів України, або батьки не впевнені, що дитина вивчить естонську.\n\nАвтор фото, Посольство України в Естонії Підпис до фото, Посол України в Естонії Мар'яна Беца на зустрічі з учнями української школи\n\nУряд сприяє появі україномовних шкіл. 1 вересня в Таллінні була відкрита \"Школа свободи\" для 600 українських дітей з 7-11 класів, а при Ліллекюльській гімназії у Таллінні створена школа, в якій навчатимуться 450 українських дітей з 1 по 6 клас, повідомляло посольство України в Естонії.\n\nУкраїнцям заснування таких шкіл може здатися жестом підтримки, але Ану Вілтроп сумнівається в ефективності.\n\n\"У багатьох країнах намагалися створити окремі школи для дітей-біженців, але вони не підтримували інтеграцію в суспільство та вивчення місцевої мови. Має бути інклюзивна освіта\", - вважає вона.\n\nНевдоволення\n\nАле не всі мешканці балтійських країн підтримують Україну, а іноді й прийняття українських біженців.\n\nКрасномовними були результати березневого опитування Globsec.\n\nЗгідно з ними, 83% мешканців Литви вважали Росію загрозою, 11% - так не думали, в Естонії відповідно - 68% та 24%, в Латвії - 64% та 30%. Водночас населення цих країн переважно підтримує членство України в ЄС та НАТО.\n\nАле через цін на енергоносії та інфляцію, в європейських країнах дедалі частіше чути голоси щодо примирення з Росією. У Празі відбулася 70-тисячна демонстрація, організована спільно ультраправими партіями та комуністами, які виступали проти санкцій та за співпрацю з Росією в енергетиці. Чи можна щось подібне очікувати в країнах Балтії?\n\nАвтор фото, Getty Images Підпис до фото, Такі плакати встановлені у Литві на шляху слідування російських потягів в Калінінградський анклав\n\nНа думку політолога Лінаса Кояли, в Литві є дві групи людей, які невдоволені підтримкою України.\n\n\"Перша - ті, хто дивиться російське телебачення. Друга - люди, які вважають, що треба концентруватися на наших проблемах, наприклад, фінансувати лікарні, а не надсилати допомогу Україні. Але ця група мала\".\n\nКояла не вірить, що підняття цін на енергоносії суттєво змінить громадську думку, адже саме Росія використовує цей фактор для тиску на Захід.\n\n\"Взимку багато людей будуть незадоволені рахунками. Але більшість литовців ціни на енергоносії та санкції не пов'язують. Основна мета для нас - допомогти Україні вистояти, навіть якщо це означає тяжкі місяці попереду. Наші незручності - ніщо у порівнянні зі стражданнями українців\", - каже політолог.\n\nНа його думку, саме завдяки Україні країни Балтії зараз не відчувають сильного російського військового тиску і Росія не може атакувати країни НАТО. Кояла вважає, що і країни Балтії, і країни ЄС загалом з ситуації вийдуть сильнішими - з меншою залежністю від російських енергоносіїв, зменшенням російського інфовпливу.\n\nУ Латвії негативно до України ставляться насамперед фанати російського телебачення, каже волонтер Рейніс Познякс.\n\n\"Для них всі фашисти - і українці, і латиші. Раніше і машини з українськими номерами псували, і прапори. Поки їх не вирвуть з цього інформаційного простору, буде складно з цим боротися\", - вважає він.\n\nВодночас Познякс не бачить великого протистояння у суспільстві щодо війни, адже більшість населення підтримує Україну.\n\nАвтор фото, Getty Images Підпис до фото, Навпроти російського посольства в Ризі активісти встановили портрет \"мертвоголового\" Путіна\n\n\"Росія здебільшого розглядається як агресор, поступки та мирні переговори на користь агресора не є популярним варіантом, попри економічні проблеми\", - пояснює політологиня Евія Дятковіча.\n\nВодночас, на її думку, у Латвії існує \"інший політичний та культурний простір\", як правило, пов'язаний з російськомовною спільнотою, невдачами в її інтеграції.\n\n\"Часто російськомовні люди з провоєнними настроями мають нижчий рівень доходу. Нерівність в економічному розвитку та життєвих можливостях людей загострили створення двох паралельних світів і систем вірувань\".\n\nАвтор фото, Getty Images Підпис до фото, Прихильник російської політики намагається потрапити на акцію солідарності з Україною в латвійському місті Даугавпілс\n\nЗа словами експертки, такі люди асоціюють себе з уявною величчю Росії, перемогою у Другій світовій війні, СРСР. \"У сучасній Латвії вони маргіналізовані, їм бракує підстав замінити свою російську ідентичність латвійською\", - пояснює експертка.\n\nТакож є громадяни, розчаровані тим, що українським біженцям надають місця в дитсадочках, певні соцвиплати, у той час як для латвійців це становить проблему. \"Проте ця ситуація сприймається як результат провалів національної та муніципальної соціальної політики\", - каже вона.\n\nДо того ж останнім часом російські та проросійські ЗМІ активно просувають тему невдоволення українськими біженцями серед корінного населення країн Балтії.\n\nАвтор фото, Getty Images Підпис до фото, Суперечка між проросійським та проукраїнськими демонстрантами біля посольства Росії в Естонії, 24 лютого\n\nВ Естонії ексголова Українського земляцтва в Естонії, професор Євген Цибуленко не очікує змін у ставленні до України та українців через економічні проблеми.\n\n\"Є повний консенсус як держави, так і суспільства. Якщо маніфестації і будуть, то не проти українців, а просто з вимогами більше підтримувати населення країни в складні часи. А російськомовне населення на кухні щось може бухтіти, але впливу на політику країни ці люди не мають\", - відзначає він.\n\nАвтор фото, Євген Цибуленко Підпис до фото, \"Естонія надає Україні найбільшу допомогу, якщо рахувати у відсотках від ВВП - 0,8%. А якщо дорахувати допомогу українським біженцям - це буде 1,2% ВВП\", - каже професор Євген Цибуленко\n\nГолова служби підтримки Естонської ради біженців Ану Вілтроп відзначає, що хоча спочатку були побоювання щодо конфліктів між місцевими росіянами та українськими біженцями, особливо в російськомовній Нарві, але цього не сталося. Ситуація в місті, через яке йде потік біженців, лишається спокійною.\n\n\"Є і росіяни-волонтери, які допомагають українцям\", - відзначає вона.\n\nАвтор фото, Getty Images Підпис до фото, Саме через Нарву прибувають до Естонії чимало біженців з захоплених росіянами територій України\n\nВтім, на думку політолога Дмітрі Теперіка, є кілька незадоволених груп в естонському суспільстві. \"Є певні партії, для яких немає різниці, які питання експлуатувати - раніше це була вакцинація, тепер енергетична криза та війна\", - каже він.\n\nТеперік вважає, що напередодні парламентських виборів, які мають відбутися у березні, підтримку України та українських біженців будуть обговорювати.\n\n\"Така кількість біженців для країни з населенням 1,3 млн є досить великою. Підтримка біженців була досить щедрою, і звичайно, це питання будуть політизувати під час виборів\".\n\nПоза партійною боротьбою, є ставлення російськомовної громади. \"Є російськомовні мешканці Естонії, які десятиріччями споживають інформацію, подану Кремлем. Їхні погляди формувалися десятиріччями, від виховання, поглядів попередніх поколінь до традицій в освіті і медіаспоживанні. Не всі російськомовні вірять пропаганді, але є дуже проросійські групи\".\n\nЩе одна група невдоволених - громадяни, які є погано забезпеченими і болісно реагують на інфляцію. \"Вони можуть запитувати, чому допомагаємо Україні замість вирішення своїх проблем\", - пояснює політолог.\n\nАвтор фото, Getty Images Підпис до фото, Мартін Хелме критикує уряд Каї Каллас за те, що він масово \"завозить автобусами\" українських біженців\n\nНайчастіше критику допомоги українським біженцям можна почути від Мартіна Хелме - лідера Консервативної народної партії, яка займає приблизно 20% місць у парламенті.\n\n\"Ми не маємо можливості запропонувати всім їм місця в школах, робочі місця, розміщення. Потрібно всім цим людям дати чіткі сигнали - все це тимчасове, Естонія не є їхньою новою батьківщиною\", - заявив Хелме 17 березня, повідомляло ERR.\n\nУ квітні він закликав припинити прийом біженців, оскільки Естонія і так достатньо підтримує Україну на міжнародній арені, направляє зброю та гуманітарну допомогу. Також політик звертає увагу на той факт, що більшість з прибулих до країни розмовляє російською. \"Це відчувається на вулиці, не лише Таллінн став російськомовним, а й Пярну, Тарту, Курессааре\", - наводить слова політика Postimees.\n\n\"Питання в тому, чи ми тут є народом-господарем. За пів року співвідношення естонського та неестонського населення впало до того рівня, який був наприкінці радянської окупації. Хороша українська родина сприяє тому, що ми як нація залишаємось у меншості у себе на батьківщині\".\n\nАвтор фото, Estonian Embassy in Ukraine Підпис до фото, Новий уряд Естонії на чолі з Каєю Каллас, сформований у липні, у коаліційній угоді прописав всебічну підтримку України та українських біженців\n\nЄвген Цибуленко відзначає, що інші провідні партії вважають партію Хелме ксенофобською. \"Вона ставиться до будь-яких біженців не дуже добре. Це єдина партія, яка критикувала прийом українців, але інші її не підтримують\", - каже він.\n\nНа думку волонтера Свена Салуметса, позиція прибічників Мартіна Хелме явно не відображає настрої більшості суспільства, адже більшість естонців співчуває українцям.\n\nНа думку Свена, більшість українців намагаються опанувати естонську мову. Він наводить приклад родини, якій допомагає.\n\n\"Чоловік воює, його дружина працює в естонській компанії і їй це подобається, донька ходить в естонський дитячий садок і їй дуже подобається. Їм подобається жити тут, хоча вони все ще чекають повернення додому, а коли повернуться, то матимуть таємну мову, яку ніхто інший не розуміє, - естонську. Але поки Україні болить, наше серце теж спливає кров'ю\", - відзначає він.\n\nДружба чи щось більше?\n\nПідтримка з боку країн Балтії, Польщі, Чехії, Словаччини під час війни пожвавила заклики в Україні щодо створення певного об'єднання країн, яким загрожує Росія. Такі ідеї давно відомі під назвою Інтермаріуму, Міжмор'я або Балто-Чорноморського партнерства. Мовляв, треба використати такий момент єднання у боротьбі, щоб розвинути співпрацю - від культурної до безпекової.\n\nЯкі можливості є в такої співпраці саме з країнами Балтії?\n\nАвтор фото, Dmitri Teperik Підпис до фото, Дмітрі Теперік вважає перспективною співпрацю з безпекових питань між Україною, країнами Балтії, Польщею, Чехією, Словаччиною, Румунією та Фінляндією\n\nЕстонський політолог Дмітрі Теперік каже, що безпекове партнерство є реалістичним.\n\n\"Не можу казати про альянс, але можу про регіональне партнерство щодо безпекових питань. Воно могло б включати країни Балтії, Польщу, Чехію, Словаччину, можливо Румунію, Фінляндію. Вони займають дуже реалістичну позицію щодо російського виклику\", - пояснює він.\n\nНа його думку, таке партнерство потребує підтримки \"великих гравців\" - наприклад, Великої Британії, а однією з цілей має бути вступ України в НАТО.\n\n\"Дуже ймовірно, що в альянсі Україна буде не споживачем безпеки, а країною, яка її забезпечує. Я не можу сказати, скільки років Україні знадобиться для вступу - 5 чи 10, але явно, що вже не 25 років\", - відзначає Теперік.\n\nАвтор фото, Linas Kojala Підпис до фото, Лінас Кояла відзначає, що досвід боротьби українських військових проти Росії має надзвичайну роль для НАТО\n\n\"Українські військові тепер будуть найбільшими експертами щодо російської армії і будуть надавати інформацію НАТО, щоб альянс адаптувався, був сильнішим щодо викликів, які надходять з боку Росії\", - вважає литовський політолог Лінас Кояла.\n\nНа його думку, з більшою внутрішньою єдністю щодо агресора, в Україні стало більше шансів на вступ в НАТО та ЄС. Щодо Інтермаріуму він обережний в прогнозах.\n\n\"Про Інтермаріум ми вже чуємо кілька років, але не знаємо, який новий чи оновлений формат буде найбільш ефективним в цій ситуації\".\n\nКояла також відзначає, що співпраця країн регіону важлива, щоб визначити спільну політику щодо Білорусі. На його думку, російські війська далі можуть перебувати у Білорусі на кордонах з Литвою, Латвією та Польщею, будуть провокативні заходи проти країн НАТО.\n\n\"Територію Білорусі використали для нападу, режим Лукашенка показав свій маріонетковий статус. Я думаю, що саме Україна, Литва, Польща, Латвія визначатимуть, яке майбутнє буде в політики Заходу щодо Білорусі\", - вважає він.\n\nАвтор фото, Lauma Kalnina Підпис до фото, На думку Елізабете Візгунової, ключова роль країн Балтії - в їхньому прикладі жертвування власними економічними вигодами від торгівлі з Росією заради підтримки України\n\nНа думку латвійської політологині Елізабете Візгунової, \"спадкоємцем\" ідеї Інтермаріуму є створена 2016 року \"Ініціатива трьох морів\"(ІТМ) за участі 12 держав Центральної Європи, хоча вона концентрується на економічній та енергетичній співпраці, а не є геополітичним проєктом. У червні Україна отримала статус партнера-учасника ІТМ, Латвія пропонувала надати повне членство.\n\n\"Латвійський уряд таким чином хоче наблизити Україну до ЄС\", - пояснює експертка.\n\nАвтор фото, Evija Djatkoviča Підпис до фото, На думку Евії Дятковіча, безпекова співпраця країн Балтії з Україною обмежена саме через її відсутність в НАТО\n\nЕкспертка латвійського Центру геополітичних досліджень Евія Дятковіча відзначає, що регіональна співпраця в сфері безпеки без участі США не буде достатньо надійною.\n\n\"Це залишає в України небагато варіантів, окрім вступу в НАТО. З іншого боку, Україна може потенційно перетворитися на найкраще оснащену та навчену військову силу в Європі після успішного завершення війни\".\n\nДосвід ЗСУ тепер має велике значення.\n\n\"Передача знань може бути перспективним напрямком співпраці, наприклад, з точки зору розкриття неймовірного феномену волі українців до боротьби за свою країну\", - каже Евія Дятковіча.",
    "Литва закінчила будівництво загородження на кордоні з Білоруссю": "Побудувати загородження на кордоні вирішили після минулорічного напливу нелегальних мігрантів з Білорусі.\n\nБудівництво фізичного бар'єра на кордоні Литви з Білоруссю було завершено наприкінці минулого тижня. На ділянках протяжністю близько 502 кілометрів встановлено огорожу та ріжучий дріт. Загальна протяжність кордону Литви з Білоруссю становить 679 км, понад 100 км кордону проходить по берегах річок і озер.\n\nПро це повідомляє BNS з посиланням на компанію EPSO-G, котра займалась організацією будівництва.\n\n“Цими вихідними команда підрядників, зібрана EPSO-G, встановила останні заплановані сегменти огорожі на кордоні з Білоруссю”, - повідомив BNS Антанас Бубнеліс, менеджер з комунікацій компанії.\n\nНаразі на кордоні працюють спеціалісти з технічного обслуговування, усуваються дрібні дефекти побудованого загородження, відновлюються дороги та будівельні майданчики, ведеться проектна документація.\n\nПрем'єр-міністерка Литви Інгріда Шимоніте повідомила, що робота завершена, хоча \"є ще деякі речі для завершення документів\".\n\nВодночас вона підкреслила, що цей бар'єр не є \"тем, що абсолютно може захистити державу від нелегальної міграції\". З цією метою будуть запроваджуватись системи спостереження та інші ІТ-системи.\n\nЛитва звинувачує в її організації режим Лукашкенка і називає це гібридною атакою. Минулого року з Білорусі до Литви нелегально прибули майже 4,2 тисячі осіб мігрантів. Більше 13 тис. іноземців повертають на кордоні з минулого серпня. Деякі мігранти намагалися потрапити в Литву неодноразово.\n\nНагадаємо, Литва шукатиме “регіональне рішення” щодо заборони видачі росіянам віз до країн Євросоюзу, якщо країни-члени ЄС не домовляться про загальноблокові санкції.",
    "Литва лідирує в Європі щодо модернізації старої забудови. Як їй це вдалося?": "Вітаємо вас на «Хмарочосі»! Ми пишемо про розвиток міст вже 8 років та 62 днів. За цей час ми опублікували вже 18596 новин та статей і продовжуємо це робити щодня. Підтримайте нас щомісячним внеском! За ціною лише однієї поїздки у таксі, ви сприятимете незалежній роботі редакції і допоможете робити Київ місцем для гідного життя, а діяльність влади – прозорішою.\n\nЧитайте нас в Telegram Twitter та Instagram\n\nФото: lrt.lt\n\nУ Литві житлові комплекси радянської доби складають значну частину житлового фонду. Завдяки поєднанню державних грантів і приватного фінансування країна здійснила енергоефективну модернізацію будівель на мільярд євро, пише The Guardian.\n\nМодернізація, включаючи нові вікна та теплоізоляцію, сонячні та геотермальні системи опалення та всепогодні засклені балкони, знизила витрати на опалення будівель на 80%. Особливо це актуально зараз, коли витрати на електроенергію різко зросли після вторгнення Росії в Україну. Литовське місто Маріямполе, в якому проживає 34 тисячі мешканців, називають «столицею реконструкції» Литви. Жителі та власники понад 10% багатоквартирних будинків інвестували в модернізацію.\n\nСьогодні модернізація будівель є пріоритетним завданням по всій країні. Старі радянські будинки та інші багатоквартирні будинки, більшість з яких побудовані до 1993 року, становлять 66% житлового фонду Литви. Споживання електроенергії домогосподарствами в країні значно перевищує середні показники по Європі.\n\nМодернізований будинок. Фото: BETA\n\nВодночас в країні зіткнулися з супротивом власників, які не бачили вигоди від інвестування в модернізацію. Багато багатоквартирних будинків у Литві належать товариству власників житла. Тож уряд встановив стандарт, згідно з яким модернізація може відбуватися за схвалення більшості власників будівлі.\n\nПочинаючи з 2007 року, поштовх до реконструкції будинків проходив у два етапи в рамках програми, відомої як «Спільна європейська підтримка усталених інвестицій у містах». На першому етапі було виділено 173 мільйони євро з Європейських фондів для підвищення енергоефективності багатоквартирних будинків і студентського житла. На другому етапі до 2020 року ця програма була розширена до 250 мільйонів євро грантів.\n\nДо кінця цього періоду понад 1000 будівель отримали позики на реконструкцію. Близько 50 тисяч домогосподарств змогли отримати вигоду із середньою економією в 65%.\n\nВідповідно до моделі Литви, для власників будівель гранти надають технічну допомогу, субсидії на відсоткову ставку та капітальні знижки для компенсації позики. Сприяння фінансуванню цих проєктів у Литві призвело до створення близько семи тисяч нових робочих місць, багато з яких – у зеленому будівництві чи сферах послуг.",
    "Литва надала Україні 50 бронетранспортерів M113": "Литва надала Україні 50 одиниць бронетранспортерів M113. Вільнюс продовжуватиме підтримувати українських військових.\n\nПро це заявив міністр оборони Литви Арвідас Анушаускас, повідомляє Delfi.\n\n\"Що стосується військової підтримки України, то Литва її підтримувала і підтримуватиме. Нагадаю, що буквально три дні тому наша бронетехніка, яку ми відправили, досягла України і зараз цій країні передано 50 бронетранспортерів М113\", - заявив міністр.\n\nГлава Міноборони запевнив, що Литва і надалі надаватиме Україні військову допомогу. За його словами, всі постачання техніки чи іншого озброєння Вільнюс обговорює із союзниками НАТО.\n\n\"Наша армія - це армія НАТО, її боєздатність також важлива для наших союзників. У результаті кожне обговорення, якщо воно стосується скорочення потенціалу, віддачі, доводиться обговорювати, як компенсуватимемо, до чого з союзниками. Є багато питань, які не можуть бути вирішені\". дуже швидко\", - пояснив Анушаускас.",
    "Литва обіцяє не оподатковувати українських ФОПів: є дві умови": "Литовська влада опублікувала розʼяснення щодо оподаткування українців, які тимчасово виїхали за межі території України у зв’язку із збройною агресією рф, пише ain.ua.\n\nЦе стосується фізичних осіб – резидентів України, які зареєстровані підприємцями в Україні (незалежно від системи оподаткування).\n\nЯк сказано в заяві, Литва не розглядає таких фізичних осіб як своїх податкових резидентів, не вимагає від них реєстрації підприємцями у Литві, сплати податку від підприємницької діяльності та подання декларації, але лише у разі виконання наступних умов:\n\n- вони прибули до Литви після 24 лютого 2022 року (як відмічають спеціалісти юридичної та аудиторської компанії Crowe, умова виписана не явно, але вона мається на увазі);\n\n- продовжують здійснювати свою діяльність на підставі контрактів, укладених з клієнтами в Україні до прибуття в Литву (тобто важливо, щоб такі особи не укладали у Литві нових контрактів).\n\nПри цьому в своєму висновку Литва не посилається на жодні додаткові умови, такі як, місце знаходження центру життєвих інтересів, тривалість перебування у Литві (зокрема, до 183 календарних днів чи довше) тощо.\n\nЯк відмічають спеціалісти Crowe, така позиція є досить ліберальною.\n\nЛитва – одна з найбільш дружніх до України країн, яка надає максимальну допомогу, особливо в політичному ключі.",
    "Литва відремонтує українські САУ": "САУ Panzerhaubitze 2000, передані раніше Німеччиною Україні, відвезуть на ремонт до Литви.\n\nПро це повідомив міністр національної оборони Литви Арвідас Анусаускас.\n\n“Литва бере на себе нову місію - відремонтують самохідні PzH2000, які потім зможуть виконувати поставлені завдання по стриманню російської агресії”, - написав міністр.\n\nВін зазначив, що загальна військова підтримка, яку надіслала система національної оборони Литви, досягла 209 млн євро.\n\nКрім того, структурами внутрішніх справ було надано озброєння на 5 млн євро.\n\nНагадаємо, Литва найближчим часом передасть Україні дві партії бронетранспортерів. Раніше Литва відправила українцям 105-мм гаубиці.",
    "Литва відправила в Україну 105-мм гаубиці": "Литва відправила в Україну 105-мм гаубиці в межах допомоги на тлі агресії росії.\n\nПро це Міністерство оборони Литви повідомило у Твіттері, передає Укрінформ.\n\n«Литва продовжує матеріально підтримувати Збройні сили України. Наші 105-мм гаубиці прямують в Україну», - йдеться у дописі.\n\n🇱🇹🇺🇦 Lithuania continues material support to Ukrainian Armed Forces.\n\n\n\nOur 105 mm howitzers are on their way to Ukraine.\n\n\n\nUkraine needs non-stop weapon supply. We cannot make pauses. pic.twitter.com/IjPecoR58z — Lithuanian MOD 🇱🇹 (@Lithuanian_MoD) September 7, 2022\n\nУ литовському оборонному відомстві додали, що Україні потрібні безупинні постачання зброї. «Ми не можемо робити паузи», - зазначили у Міноборони.\n\nЯк повідомляв Укрінформ, наприкінці серпня міністр оборони Литви Арвідас Анушаускас заявив, що лише військова допомога Литви Україні становить понад 120 мільйонів євро, а загальна сума підтримки скоро перевищить пів мільярда євро.",
    "Польща, Литва та інші країни ЄС хочуть повністю заборонити імпорт алмазів із Росії – Reuters": "ЄС може запровадити повну заборону імпорту російських алмазів. Відповідну пропозицію підготували 5 країн-членів союзу.\n\nВідео дня\n\nПро це повідомляє Reuters. Наголошується, що йдеться про:\n\nПольщу;\n\nІрландію;\n\nЛитву;\n\nЕстонію;\n\nЛатвію.\n\nВодночас наголошується: Бельгія, де розташований найбільший у світі центр торгівлі алмазами – Антверпенський всесвітній алмазний центр – раніше виступила проти такого заходу. Зокрема:\n\nу самому центрі заявили, що санкції скоротять близько 30% бізнесу та будуть вигідні конкурентам. Також там вважають, що \"клієнтам необхідно дозволити самим вирішувати, чи хочуть вони російські дорогоцінні камені\";\n\nпрем'єр-міністр Бельгії Александер де Кроо заявив, що така заборона буде \"великою втратою\" і завдасть збитків галузі, на яку припадає 5% експорту Бельгії та близько 30 000 робочих місць у країні.\n\nПроте наголошується: останнім часом Бельгія змінила свою позицію. \"Як повідомили офіційний представник ЄС та дипломат, які брали участь у підготовці нових санкцій проти Росії, очікується, що Бельгія скасує своє вето\", – йдеться у матеріалі.\n\nВодночас, за інформацією кореспондента \"Радіо Свобода\" Рікарда Йозвяка, новий, 8 пакет санкцій ЄС проти Росії, ймовірно, не включатиме обмеження цін на нафту РФ. Причина – активна робота над ними з боку \"Великої сімки\" (G7).\n\n\"Оскільки \"Велика сімка\" все ще працює над деталями обмеження цін на нафту, воно, ймовірно, не буде включено до негайного пакету санкцій ЄС проти Росії. Однак, найімовірніше, будуть санкції щодо хімікатів, машин, металопродукції (на 12 млрд євро) + додавання [до списку санкцій] дюжини осіб, причетних до \"референдумів\", – повідомив Йозвяк.\n\nЯк повідомляв OBOZREVATEL, запровадять санкції проти Росії у зв'язку з \"референдумами\" й США. Про це заявив президент країни Джо Байден.\n\nЛише перевірена інформація в нас у Telegram-каналі Obozrevatel та у Viber. Не ведіться на фейки!",
    "​Латвія, Литва, Польща, Фінляндія та Естонія хочуть самостійно обмежити в’їзд для росіян": "Фінляндія, Польща, Литва, Латвія та Естонія вимагають від Єврокомісії посилити візову політику щодо Російської Федерації.\n\nПро це пише Радіо Свобода з посиланням на Financial Times.\n\nЗазначається, що Фінляндія, Польща, Литва, Латвія та Естонія назвали в'їзд громадян Росії до країн Шенгенської зони загрозою громадській безпеці. Вони вимагають від Європейської комісії вжити заходів для обмеження в'їзду російських туристів, інакше вони розглядають можливість зробити це на національному рівні.\n\nСпільна заява п'яти країн була представлена на зустрічі міністрів закордонних справ країн Євросоюзу, яка проходить у Чехії.\n\nЗ початку повномасштабного вторгнення Росії в Україну до прикордонних з Росією країн ЄС в'їхало близько 700 000 росіян. Більшість із них – туристи, які прямували до західних європейських країн на відпочинок.\n\nНагадаємо, Європейський Союз збирається призупинити угоду, що спрощує заявки росіян на візи, щоб ускладнити громадянам РФ поїздки до Європи. Однак в Євросоюзі все ще немає єдиної думки про введення візових санкцій для громадян РФ.\n\nДо слова, Франція і Німеччина склали спільну заяву проти заборони на візи для громадян РФ. Вони вважають, що заборона віз зіграє на руку російським наративам.",
    "Естонія, Латвія, Литва та Польща закривають в’їзд для росіян із 19 вересня": "Естонія закриває з 19 вересня в’їзд для громадян Росії, у тому числі тих, хто має шенгенські візи, які були видані третіми державами, повідомив міністр закордонних справ Урмас Рейнсалу на пресконференції у четвер. За його словами, також заборону на в’їзд для росіян із шенгенськими візами вводять Литва, Латвія та Польща.\n\nНові правила почнуть діяти у ніч із 18 на 19 вересня.\n\nРейнсалу заявив, що заборона стосується осіб, які подорожують із туристичними візами, і не зачепить людей, які хочуть відвідати країну з метою зустрічей із родичами та «з інших гуманітарних причин».\n\nОбмеження запровадять сусідні з Росією країни – Латвія, Естонія та Литва\n\n11 серпня Естонія оголосила про закриття кордону для росіян із шенгенськими візами, виданими країною. При цьому діятимуть винятки для осіб, які працюють у дипломатичному представництві, для тих, чия робота пов’язана з міжнародними перевезеннями та чиє прибуття пов’язане з гуманітарними причинами чи відвідинами родича, який живе в Естонії, а також тих, хто має право на вільне пересування ЄС.\n\nНа тлі масштабного вторгнення РФ в Україну країни, які межують з Росією, зажадали від Європейської комісії вжити заходів для обмеження в’їзд російських туристів. Однак на зустрічі міністрів країн ЄС у Празі 1 вересня угоди досягти не вдалося, натомість Євросоюз домовився скасувати угоду про спрощений візовий режим з Росією. Це ускладнить видачу віз росіянам. Також візи подорожчають удвічі.",
    "Литва починає закупівлю розвідувальних безпілотних комплексів": "Ілюстрація на тему: БПЛА / Розвідувальний безпілотник\n\nЛитва починає закупівлю розвідувальних безпілотних комплексів\n\nАгентство оборонних ресурсів Литви розпочало організацію закупівлі 35 комплектів систем безпілотних літальних апаратів.\n\nПро це йдеться у повідомлені міністерства оборони Литви.\n\nПланується закупити 26 комплектів безпілотних літальних апаратів типу «міні» та дев’ять комплектів типу «малий».\n\nЗагальна вартість літальних апаратів може становити близько 36 мільйонів євро.\n\nПридбання цих систем має покращити розвідувальні можливості литовської армії.\n\n«Наразі литовська армія не має таких безпілотних літальних апаратів військового призначення та тактичного рівня для розвідувальних завдань», – йдеться у заяві міністра оборони Арвідаса Анушаускаса.\n\nМіністр оборони Литви Арвідас Анушаускас. Фото: Твіттер міністра\n\nЦі безпілотники призначені для виявлення та ідентифікації цілей, їхнього супроводу, ведення артилерійського вогню, контролю та коригування дій з управління вогнем.\n\n«Міні-дрони важать до 20 кг, мають дальність польоту до 25 км та висоту до 1000 м. Безпілотники типу «малий» важать понад 20 кг, радіус дії – до 50 км, висота польоту – до 1500 м», – йдеться у повідомлені міноборони Литви.\n\nМіноборони Литви поки не розголошує потенційні компанії, які будуть залучені у тендері.\n\nОкрім цієї угоди Литва планує укласти ще одну: придбати за підтримки уряду США ударні безпілотники «Switchblade» американського виробництва.\n\nБаражуючий боєприпас Switchblade\n\nНагадаємо, у серпні стало відомо, що Литва придбає 37 ударних безпілотників «Warmate» польського виробництва, щоб передати їх Україні.\n\nВони дозволяють знищувати техніку противника на більших відстанях і спрощують процес виявлення та враження цілі у порівнянні з ПТРК.\n\n“Мілітарний” працює завдяки постійній підтримці Спільноти\n\nСтавай патроном на Patreon від $1\n\nБудь спонсором на Youtube від 70 грн\n\nНавіть донат в 30 грн (ціна 1 кави) допоможе нам працювати далі:\n\nPayPal - [email protected]\n\nПриватбанк 4149 6293 1808 2567\n\nmonobank 4441 1144 4179 6255\n\nБудь з “Мілітарним” на всіх платформах\n\nTwitter || Telegram || Facebook || Youtube",
    "Як Литва й надалі підтримує Україну у війні проти РФ – DW – 29.08.2022": "Литва продовжує тримати двері відкритими для біженців з України, розширюючи можливості для навчання українських дітей. І військова допомога Києву Вільнюсом теж посилюється.\n\nЛитва продовжує тримати двері відкритими для біженців з України, розширюючи можливості для навчання українських дітей. І військова допомога Києву Вільнюсом теж посилюється.\n\nЗ початку війни Росії проти України Литва активно бере участь у підтримці як українських біженців, так і українських збройних сил. Міграційна служба Литви повідомляє, що на сьогодні країна з населенням у 2,8 мільйона людей прийняла понад 60 тисяч українських біженців.\n\nКомпанії та жителі Литви, які працевлаштовують або надають житло біженцям, можуть розраховувати на субсидії від держави. За даними міністерства праці та соціальних питань, наразі виплачено субсидій на суму у 1,1 мільйона євро. За офіційними даними, уряд у Вільнюсі виділив на ці цілі загалом 6,3 мільйона євро.\n\nЗа даними міністерства освіти країни, у 2021/22 навчальному році школи Литви відвідували близько 10 тисяч дітей з України. Ще 4 тисячі дітей, що перебувають в країні, брали участь у заняттях у школах України у форматі онлайн. За оцінками експертів міністерства, до початку нового навчального року на початку вересня 2022 року загальна кількість українських дітей шкільного віку в Литві перевищить 20 тисяч. Зараз навчальні заклади країни інтенсивно готуються до цього напливу.\n\nЧитайте також: Литва готується розмістити бригаду НАТО вже в 2025 році\n\nЗа словами міністра оборони Арвідаса Анушаускаса, Литва наразі надала Україні військову техніку на суму близько 123 мільйони євро. Крім того, громадяни Литви профінансували придбання бойового безпілотника Bayraktar для ЗСУ, відповідний збір коштів було ініційовано відомим журналістом і активістом Андрюсом Тапінасом. За три дні було зібрано майже шість мільйонів євро. Тепер Тапінас ініціював ще один збір для української армії, в рамках якого наразі зібрано близько 1,1 мільйона євро. Журналіст повідомляє, що ця сума продовжує стабільно зростати.\n\n\"Огида до всього російського\"\n\nПоряд з державною литовською мовою, російська мова є найпоширенішою мовою в Литві. За даними державного статистичного відомства, приблизно 1,7 мільйона людей володіють російською, тобто більше половини населення країни. Третьою за поширенням мовою країни, польською, розмовляють трохи більше 220 тисяч литовців.\n\nBayraktar, куплений громадянами Литви і переданий Україні Фото: Petras Malukas/AFP\n\nОлег Єрофєєв є головним редактором delfi.lt, новинного порталу з найбільшою російськомовною пропозицією в Литві. В інтерв'ю DW журналіст констатує, що \"неприязнь до всього російського, російськомовного чи пов'язаного з російською культурою, викликана вторгненням Росії в Україну, відчувається і в Литві\".\n\nРосійська мова залишається лінгва франка\n\nОднак Єрофєєв переконаний, \"що це скоріше явище, викликане стресом і шоком, який ми всі пережили після вторгнення\". Він зазначає, що багато представників місцевої російської меншини в Литві публічно виступили, засудивши Росію та підтримавши Україну.\n\nНа вулиці перед посольством РФ у Вільнюсі написано \"Путін, Гаага чекає на тебе\" (фото кінця квітня) Фото: David Ehl/DW\n\nЛитовський експерт з питань дезінформації Віктор Денисенко вважає, що в його країні відбуваються цікаві соціальні процеси. \"Хоча люди й відчувають неприязнь до російської мови, але водночас російську чути все більше і більше з початку війни в Литві. Багато біженців з України, які погано або взагалі не знають рідної мови, розмовляють російською - і вони використовують цю мову для спілкування з жителями Литви\", - пояснює Денисенко.\n\nКремль - це не вся Росія\n\nАдвокат, громадський діяч і радник голови литовського парламенту Олександр Радченко зазначає, що \"з початку війни провідні литовські політики, такі як прем'єрка Інґріда Шимоніте та спікерка парламенту Вікторія Чміліте-Нільсен, зверталися до литовського суспільства з закликом провести чітке розмежування між Росією, Кремлем і тими росіянами, які беруть участь у нападі на Україну - і місцевими росіянами в Литві і тими росіянами з Росії, які тікають зі своєї країни, тому що не підтримують дії Путіна\".\n\nЧитайте також: Кремль погрожує Литві: привід для війни чи пропагандистська кампанія?\n\nЛитовці, продовжує експерт, прекрасно розуміють, \"що негативне ставлення до російської мови може торкнутися і людей, які втекли від режиму в Кремлі\". Тому в литовському суспільстві загалом \"досить багато розуміння і толерантності, якщо хтось, хто живе і працює поруч, розмовляє російською\".\n\nАнджей Пукшто, політолог і викладач Університету Вітовта Великого у місті Каунас, стверджує, що \"більшість населення підтримує Україну та її народ у боротьбі проти нападу Росії\". Залучення литовців є \"все ще дуже сильним, немає ознак втоми, досі є готовність допомогти, як серед політиків, так і серед пересічних громадян\".",
    "Литва до 2025 року побудує логістичний парк для військ НАТО": "У місті Рукла, розташованому в центральній Литві, розпочалося будівництво парку логістичної підтримки для контингенту військ Північноатлантичного Альянсу.\n\nЯк передає \"Європейська правда\", про це у вівторок повідомило міністерство оборони Литви.\n\nПарк логістичної підтримки буде розташовуватися на площі 20 гектарів і міститиме близько 15 тисяч будівель – від ремонтних цехів до адміністративних приміщень. Також буде відремонтовано мережу доріг і зведено сонячну електростанцію для забезпечення потреб парку.\n\nТериторію вже готують до будівництва: її розчистили, знесли старі будівлі й перенаправили русло місцевої річки. Підготовчі роботи тривають, а завершити будівництво планують у першому кварталі 2025 року.\n\nФінансує будівництво Німеччина, чий військовий контингент і перебуває на території Литви з 2017 року.\n\nНагадаємо, з 2017 року в країнах Балтії та Польщі присутні так звані батальйони посиленої передової присутності (EFP) НАТО.\n\nПотреба у збільшенні контингенту НАТО в Балтії виникла після повномасштабного вторгнення Росії в Україну в лютому. Згідно з рішенням Мадридського саміту, підрозділи EFP будуть збільшені до рівня бригади.\n\nНа початку вересня німецькі військовослужбовці та військова техніка були перекинуті з північної Німеччини до Литви.",
    "Литва передала Черкащині медичні засоби на більше ніж 200 тисяч євро": "Зібрати та передати цінний вантаж допоміг громадський діяч і журналіст Андрюс Тапінас.\n\nЛитовці передали українським медикам медичні засоби для оперативних втручань при складних переломах.\n\nПро це повідомив голова Черкаської ОВА ІгорТабурець.\n\nЗокрема, литовці передали медикам Черкащини металеві фіксатори, пластини, анкери та інше необхідне. Вартість переданого вантажу близько 220 тис. євро.\n\nЯк зазначив Табурець, відтепер лікарі зможуть ще якісніше надавати допомогу травмованим, а навантаження на травматологічну службу зараз суттєве.\n\nНагадаємо, Литва продовжує надавати матеріальну підтримку не лише медикам, але й ЗСУ. Серед іншого, Литва відправила Україні 105 мм гаубиці.",
    "Литва звинуватила Білорусь в умисному пошкодженні паркану на кордоні": "Послу країни вручили ноту протесту.\n\nЛитва звинуватила Білорусь в умисному пошкодженні інфраструктури державного кордону.\n\nПро це повідомляють у прес-службі Міністерства закордонних справ Литви.\n\nУ вівторок, 6 вересня, представника білоруського посольства в Литві викликали в МЗС.\n\nВідео дня\n\n\"Йому вручили ноту з виразом рішучого протесту у зв'язку з неодноразовими випадками умисного пошкодження фізичного бар'єру на литовському державному кордоні\", - йдеться в повідомленні.\n\nУ Міністерстві заявляють, що білоруські чиновники також сприяють пошкодженню бар'єру і проникненню нелегальних мігрантів в країну.\n\nПодібні дії Литва розцінює як провокацію і грубе порушення договору про правовий режим литовсько-білоруського державного кордону.\n\nМЗС зажадав від Білорусі якомога швидше вжити всіх необхідних заходів, щоб подібні інциденти не повторювалися в майбутньому.\n\nЯк повідомляв УНІАН, наприкінці серпня Литва завершила будівництво фізичного бар'єру на кордоні з Білоруссю.\n\nНа ділянках кордону протяжністю близько 550 кілометрів з'явилися паркан і колючий дріт.\n\nРаніше в Генеральному штабі ЗСУ заявили, що Білорусь посилює охорону ділянки кордону з Україною.\n\nВас також можуть зацікавити новини:",
    "\"Чий Крим?\": Литва запропонує союзникам анкетувати росіян при в'їзді": "Пропуск громадян Росії в Литву повинен відповідати інтересам національної безпеки Литви.\n\nМіністр закордонних справ Литви Габріелюс Ландсбергіс заявив, що країна запропонує проводити анкетування росіян Естонії, Латвії, Польщі та Фінляндії в рамках майбутнього регіонального рішення, що стосується видачі туристичних віз громадянам Росії.\n\nПро це повідомляє ТАСС.\n\n\"В'їзд громадян Росії в країни-члени ЄС, зокрема в Литву в нинішніх геополітичних умовах є викликом національній безпеці, тому ми біля кордону маємо право переконатися в тому, що в'їжджаючі особи не несуть загрози національній безпеці, маємо право поставити певні питання щодо дій Росії, по Криму\", - вважає міністр.\n\nВідео дня\n\nЯк раніше стверджував Ландсбергіс, росіяни, які бажають перетнути литовський кордон, повинні висловитися проти війни в Україні і визнати Крим українським. В іншому випадку допуск громадян Росії не відповідає інтересам національної безпеки - їм буде відмовлено у в'їзді.\n\nПовірений у справах Росії в Литві Сергій Рябоконь запропонував, у свою чергу, анкетувати литовців. Він вважає, що громадян країни потрібно питати про події 1991 року. На думку Рябоконя, литовська сторона зажадала від СРСР антиконституційного відділення і влаштувала провокації, які призвели до жертв. У відповідь на цю заяву МЗС Литви вручило йому ноту протесту.\n\nВас також можуть зацікавити новини:",
    "«Настав час для нас»: Литва вимагає капітуляції росії та допомоги для України": "Війна в Україні, розпочата рф на чолі з путіним, повинна завершитися капітуляцією росії.\n\nУкраїна гідна повної підтримки світу в притягненні путіна до відповідальності за кожен скоєний ним злочин. Щодо цього не може бути жодних компромісів, виправдань або винятків. Про це повідомив міністр закордонних справ Литви Габріелюс Ландсбергіс в Twitter.\n\n\"Путінський геноцидний план стерти Україну з карти світу провалився. Він не в змозі вести переговори. Війна має закінчитися його беззастережною капітуляцією\", – заявив Ландсбергіс.\n\nЗа його словами, Україні вдалося б відкинути росію за межі свого кордону ще кілька місяців тому, якби у ЗСУ була необхідна техніка.\n\n\"Якби ми швидше озброїли Україну, тисячі будинків залишилися б стояти. Тисячі життів були б врятовані. Ще тисячі дітей тепер будуть у безпеці зі своїми батьками\", – написав міністр.\n\nЛандсбергіс наголосив, що світова спільнота повинна визнати те, що політика умиротворення не є ефективною. Натомість Україна й український народ зробили чимало для поваги.\n\n\"Більше жодних переговорів з терористами. Ті, хто сумнівався в силі України, повинні вибачитися. Україна захищала нас усіх, навіть коли дехто не вірив, що вдасться. Настав час для нас висловити нашу глибоку вдячність. Народ України зробив більш ніж достатньо, щоб заслужити нашу повагу. Ми були принижені їхніми досягненнями. Тепер ми повинні допомогти їм закінчити цю війну швидко і назавжди\", – закликав Ландсбергіс.\n\nТепер же Ландсбергіс закликає країни, окрім передового західного озброєння, яке треба надати Україні:\n\nвзяти на себе зобов'язання створити і забезпечити безпечні зони навколо територій атомних електростанцій, щоб путін не міг використовувати їх як зброю, провести чіткі червоні лінії, і наслідки їхнього перетину повинні бути чітко роз'яснені путіну, прискорити інтеграцію України в НАТО і ЄС, терміново відправити комісію на звільнені території для розслідування скоєних там злочинів армією рф.\n\nЧИТАЙТЕ ТАКОЖ:",
    "\"Осуд не зупинить геноцид\": Литва закликала надати Україні танки": "Литва закликала надати Україні танки/ УНІАН, Twitter Gabrielius Landsbergis\n\nУ Литві закликали надати Україні більше танків після того, як у звільненому Ізюмі на Харківщині виявили масові поховання із сотнями могил.\n\nІз таким закликом виступив міністр закордонних справ Литви Габріелюс Ландсбергіс. Про це він написав на своїй сторінці у Twitter.\n\nВін наголосив, що просто осудом не можна зупинити геноцид, а важка зброя \"говоритиме голосніше\".\n\n\"Слова не змогли запобігти масовим похованням. Тільки осуд не припинить цей геноцид. Танки говорять голосніше, ніж слова. Озброюйте Україну зараз – означає саме зараз\", – заявив глава МЗС Литви.\n\nМасове поховання загиблих в Ізюмі\n\nНагадаємо, 11 вересня бійці батальйону \"Карпатська Січ\" підняли прапор України над містом Ізюм. Пізніше офіційно повідомили, що місто звільнене Збройними силами України.\n\nПісля цього у місті виявили масове поховання людей, яких вбили російські війська. У похованні перебуває понад 440 тіл. При цьому стало відомо, що у місті може бути набагато більше жертв серед цивільного населення, ніж у Бучі на Київщині.\n\nПовідомлялося, що на багатьох тілах є ознаки тортур. Там поховано багато людей, загиблих внаслідок ракетних обстрілів РФ. Також були виявлені тіла дітей і військових ЗСУ.\n\nРаніше стало відомо, що у масовому похованні в Ізюмі виявили тіла цілої родини, яка загинула під завалами. Внаслідок бомбардування росіянами міста будівля завалилася на укриття в підвалі, де ховалася родина Столпакових і Жихарєвих – батьки, діти, дідусь із бабусею.\n\nЧитайте також:",
    "Люксембург - Литва 1:0: огляд матчу Ліги націй ВІДЕО": "",
    "Литва продовжила надзвичайний стан на кордоні з Росією і Білоруссю": "З 19 вересня в країну не пускатимуть росіян з шенгенськими візами.\n\nСейм Литви проголосував за введення надзвичайного стану на кордоні з Росією і Білоруссю до 16 грудня.\n\nПро це пише Delfi.\n\nРішення підтримали 68 осіб, 5 проголосували \"проти\" і 26 - утрималися.\n\nВідео дня\n\nВведений раніше надзвичайний стан діє на всій території країни до 15 вересня включно. Після цього він буде діяти тільки на кордоні з Росією і Білоруссю.\n\nА з 19 вересня набуває чинності заборона про перетин кордону з Росією громадянам країни з туристичними шенгенськими візами. Тоді НС вступить в силу у Вільнюському і Каунаському аеропортах, а також на Вільнюському залізничному вокзалі.\n\nЯк повідомляв УНІАН, 12 вересня набуло чинності рішення Ради Європейського Союзу про повне припинення угоди про спрощений візовий режим з Російською Федерацією.\n\nУ той же час країни Балтії і Польща прийняли рішення закрити в'їзд російським туристам. З 19 вересня громадяни Російської Федерації з шенгенськими візами не зможуть потрапити до Естонії, Латвії, Литви та Польщі.\n\nРаніше повідомлялося, що Литва звинуватила Білорусь в умисному пошкодженні інфраструктури державного кордону і вручила ноту протесту представнику білоруського посольства.\n\nВас також можуть зацікавити новини:",
    "Візит міністрів закордонних справ до Одеси: Литва надасть військову допомогу Україні, Ірландія - фінансову,- ФОТО": "У середу, 14 вересня, до Одеси приїхали три міністри закордонних справ: Литви – Габрієлюс Ландсбергіс, Ірландії – Саймон Ковені та України – Дмитро Кулеба.\n\nПро це повідомляється на сайті Одеської обласної військової адміністрації.\n\nМіністри разом із начальником ООВА Максимом Марченком відвідали Одеський морський торговельний порт, де оглянули судно, що ходить під прапором Панами і на яке завантажували 47 тисяч тонн зернових для відправки до Бангладешу. Але візит перервала повітряна тривога – іноземним гостям довелося спуститись у підвали Морвокзалу.\n\nПісля цього губернатор ознайомив глав МЗС із жахливими наслідками ракетних ударів, завданих російською армією безпосередньо по території Одеси та Одеської області. Також сторони обговорили подальшу допомогу Україні від литовського та ірландського урядів, зокрема й військову.\n\nМіністр закордонних справ Литви Габрієлюс Ландсбергіс повідомив, що його країна найближчим часом направить до України військову допомогу у вигляді двох партій БТР.\n\nСаймон Ковені, також міністр оборони, розповів, що ірландський уряд надав ЗСУ допомоги на суму 55 мільйонів євро. Окремо Ірландія виділила три мільйони євро фінансової допомоги для розслідування військових злочинів та злочинів проти людства, скоєних в Україні.\n\nГлава ірландського МЗС зазначив, що його країна підтримуватиме Україну і під час конфлікту і після перемоги в період відновлення, і в майбутньому на шляху надання членства в Європейському Союзі. Саймон Ковні також висловив бажання повернутися до Одеси після закінчення війни.",
    "Литва - Фарерські острови 1:1. Огляд матчу": "",
    "Литва посилює цивільну оборону. У країні збільшать кількість укриттів і сирен": "За словами Білотайте, сфера цивільного захисту в Литві була занедбана протягом багатьох років Фото: vrm.lrv.lt\n\nЗа словами міністерки внутрішніх справ Литви Агне Білотайте, сфера цивільного захисту була занедбана протягом багатьох років, тому її необхідно фундаментально модернізувати, \"особливо в умовах поточної геополітичної напруги в регіоні\".\n\nКрім того, на практиці підготовка стосувалася лише локальних надзвичайних ситуацій, а підготовки до воєнних загроз принципово не розглядали, додала вона.\n\nНаразі в Литві планують закупити 900 додаткових сирен оповіщення населення, з них договір укладено вже на 198. Мережу оповіщення через мобільні телефони також розширять – за планом вона має охоплювати 99% населення (зараз цей показник 67%).\n\nТакож у МВС Литви пропонують збільшити кількість укриттів, удосконалити функції цивільного захисту держави та окремих муніципалітетів, призначити в муніципалітетах і міністерствах компетентних фахівців із цивільного захисту \"з чіткими повноваженнями та обов'язками\", проводити навчання населення.\n\nКрім того, у Литві хочуть посилити підготовку на випадок катастрофи на Білоруській АЕС, розташованій поблизу кордону. Уряд Литви затвердив план підготовки до можливої радіологічної чи ядерної аварії, що охоплює комплексні заходи. Як зазначають у МВС, такий план підготували вперше.",
    "Росія почала у військових інтересах використовувати незвичайні товари і продукти - Литва": "Це може призвести до перегляду списку дозволених для експорту в Росію товарів.\n\nРосія через виснаження ресурсів почала використовувати для війни проти України деякі товари і продукти, які раніше не використовувалися, як військовий інструмент.\n\nПро це заявити міністр закордонних справ Литви Габріелюс Ландсбергіс.\n\n\"З виснаженням військових ресурсів, Росія почала використовувати деякі товари і продукти, які раніше не використовувалися як військовий інструмент\", - заявив він на зустрічі міністрів закордонних справ країн Північно-Балтійської вісімки Nordic-Baltic Eight.\n\nВідео дня\n\nЗа його словами, окупанти вдаються до винахідливості, через втрату ресурсів. Це може спричинити за собою зміну експортних списків в РФ.\n\n\"Країни, які беруть участь у нашій зустрічі, можуть звернутися до Єврокомісії і запропонувати переглянути експортні списки\", - пояснив Ландсбергіс.\n\nЯк повідомляв УНІАН, у травні міністр торгівлі США Джина Раймондо заявляла, що Росія так відчайдушно потребує найскладніших напівпровідників для своєї програми озброєнь, що вдалася до вилучення мікрочіпів з посудомийних машин і холодильників.\n\nРозслідування, проведене агентством Reuters спільно з RUSI в серпні, показало, що в російському військовому обладнанні, виявленому на полі бою, як і раніше були широко поширені компоненти американських та інших західних технологічних компаній.\n\nConflict Armament Research в недавньому звіті після вивчення зразків російської зброї, виявлених в Україні, заявило, що в них використано безліч неросійських деталей, вироблених після санкцій, введених за вторгнення в Крим.\n\nФахівці виявили, що російські інженери покладалися на певні напівпровідники конкретних західних виробників не тільки в боєприпасах, але і в безпілотниках-розвідниках, обладнанні зв'язку, авіоніці для вертольотів та інших товарах військового призначення.\n\nВас також можуть зацікавити новини:",
    "Деякі співробітники Amnesty International вважають, що Литва, Латвія і Фінляндія мали б бути частиною Росії. Розслідування": "З 2014 року в Україні періодично вигулькували «мирні ініціативи» від громадського сектору. Час від часу в ЗМІ з’являлися новини про мітинги «матерів за мир», про акції проти мобілізації або ж «активісти з Донбасу» за гроші міжнародних організацій намагалися «примирити» українців, які загрузли в «громадянській війні».\n\nУсі ці ініціативи найчастіше провокували глухе роздратування або лишалися непоміченими. Акції під адмінбудівлями були нечисельними, а їхній максимальний результат - це потрапляння в ефіри медведчуківських каналів, зазначаэ видання LB.ua.\n\nВочевидь, більшість українців здогадувалася про те, що ці організації пов’язані з Росією і лобіюють інтереси російської сторони в цій війні.\n\nЗ початком широкомасштабного вторгнення ми почали звертати більше уваги на думку західного суспільства - і багато хто з нас зі щирим подивом відкрив для себе прекрасний дивний світ міжнародних громадських організацій. Мова і про Червоний Хрест, і про ОБСЄ і про «Amnesty International», і про багато-багато інших респектабельних організацій, які в критичній ситуації виявилися неспроможними не те що дієво допомогти, а й сформулювати чітку позицію з питань, які є абсолютно однозначними.\n\nОстання - «Amnesty International» - відкрила нам ще одну важливу проблему: проблему світового марксизму, який не тільки досі існує в рафінованих університетських колах, а й суттєво впливає на третій сектор у Європі та світі.\n\nСеред НГО, що активно залучені до глобального політичного процесу, існує ціла низка орієнтованих на побудову миру і безпеки у світі. Частина працюють десятки років, декотрі ще з часів Першої світової війни. Наприклад, Інтернаціонал противників війни, створений 1921-го зусиллями людей, які чинили опір мобілізації на фронтах Першої світової.\n\nХтось із них навіть отримував Нобелівську премію миру, має довгі й усталені стосунки з ООН, урядами та парламентами багатьох країн, свої періодичні видання, регулярно проводить тренінги, з’їзди і конференції, роздає гранти на миротворчість. Здебільшого вони займаються проблемами роззброєння, розробляють ненасильницькі методи подолання конфліктів і адвокаційні кампанії, які покликані змусити уряди західних демократичних країн (переважно) спрямовувати ресурси, задумані на безпеку й озброєння, на інші, пріоритетніші, на їхню думку, проєкти. На освіту, медицину, глобальні зміни клімату, екологічні програми та сучасне мистецтво.\n\nФото: надано авторкою\n\nАле якщо придивитися до пісмейкерів уважніше, побачимо, що значна частина із них, як не дивно, не надто опікується нашою війною. Гортаючи сторінки цих НГО, вам може здатися, що найбільша проблема у світі - це конфлікт Ізраїлю і Палестини. Також, очевидно, є якісь негаразди у Венесуелі та Сирії. Щось недобре відбувається в Іраку. Але 7 місяців жахливої війни в Україні, яка має всі ознаки геноциду, якось не дуже вражають людей, які присвятили своє життя побудові миру в усьому світі. Ця дивна розбіжність змусила мене ретельніше вивчити лексику пісмейкерів та ідеологічне навантаження, яке вони намагаються нав’язати світові у своїй уявній війні з війною.\n\nСкандал з «Amnesty International» був цікавий не тільки тим, що вони видали урбі ет орбі абсолютно брехливий і маніпулятивний звіт про порушення правил війни українцями. Перевірка особистих твітер-акаунтів співробітників викрила ще один факт: певна кількість із них - марксисти. Це люди зі Сталіним на обкладинках, які дивуються в приватній (але все ж публічній) комунікації, що Литва, Латвія і Фінляндія є незалежними державами, хоча мали б бути частиною Росії. Це люди, які, як і Володимир Путін, живуть у світі, де розвал СРСР є помилкою, геополітичною катастрофою. Де є народи, які не варті суверенітету просто тому, що мали б лишатися рушійною силою світової революції пролетаріату. І так, частина цих людей ховається за вивіскою пацифізму і безсоромно проповідує роззброєння у світі, де існує Росія, яка погрожує знищенням буквально всім.\n\nОдна з найвідоміших НГО, зайнятих побудовою світового миру, це Beyond War. На сторінці організації, а також на особистих сторінках її учасників ми можемо побачити класичні звинувачення США в імперіалізмі. На думку очільників організації, «конфлікт» в Україні ініційований США, а Росія була спровокована силами НАТО.\n\n«Україна має багато спільного з Єменом, Іраном, Тайванем, Кореєю, Сирією та іншими гарячими точками світу, де головну роль відіграють військові США. Розширення НАТО і мілітаризація Східної Європи, що ініціює США, лежать в основі кризи. Нові бази США у Словаччині, продаж танків до Польщі та гігантський продаж зброї в Україну та по всій Східній Європі тут не випадкові. Вимоги Росії про виведення зброї, військ і військових пактів цілком розумні», - повідомляють нам Beyond War. При цьому більшість публікацій на сайті містить класичну марксистську термінологію: класова боротьба, робочий клас, буржуазний імперіалізм та інші маркери, які дозволяють нам припустити, що перед нами класичні представники марксистської ідеології.\n\nФото: надано авторкою\n\nЩе одна організація - World Peace Council - антиімперіалістичний демократичний незалежний міжнародний рух суспільних мас. Є найбільшою організацією всесвітнього антивоєнного руху, що базується у більш ніж 100 країнах.\n\nВсесвітня рада миру (WPC) виступає за загальне роззброєння, суверенітет, незалежність і мирне співіснування, а також веде кампанії проти імперіалізму, зброї масового знищення та всіх форм дискримінації. Але вона хоча б чесна і не приховує, що була заснована 1950 року Комуністичною партією Радянського Союзу, аби сприяти мирним кампаніям у всьому світі, щоб протистояти розпалюванню війни Сполученими Штатами.\n\nWorld Peace Council теж цікавиться здебільшого Палестиною, Сирією та Венесуелою. Війну в Україні вона називає проксівійною США, що спрямована на використання українського народу для того, щоб назавжди вивести Росію з переліку основних світових гравців. «Ті, хто наживається на війні, виграють, тоді як найбільш вразливі страждають: українські цивільні особи, але в ширшому сенсі робочі люди на міжнародному рівні та особливо на Глобальному Півдні». WPC також інформує нас про те, що в Україні є проблеми з нацизмом.\n\nФото: надано авторкою\n\nInternational Peace Bureau - одна з найстарших і найтитулованіших у цій галузі організацій. Щороку International Peace Bureau присуджує Премію миру.\n\nЦього року премію отримали маргінальний український активіст, який виступає проти мобілізації, та російська психологиня, яка захищає права людини. Крім того, що премія на двох - для українця і росіянки - вже достатньо показова, варто зазначити, що боротьба проти мобілізації в Україні успішна так само, як захист прав громадян у Росії.\n\nЮрій Шеляженко - це нагороджений українець - розповів IPB і ще низці галузевих ЗМІ про те, що воєнні злочини в Україні вчиняються як російськими, так і українськими армійцями. У самій організації зазначають, що багато років борються проти колоніалізму та імперіалізму, а сторінки організації та її членів рясніють посиланнями на ліву пресу.\n\nEn Pie de Paz, яка базується в Іспанії й має на сторінці марксистську символіку і термінологію, сповнена класичного лівого пафосу:\n\n«Ми є частиною приниженого, переслідуваного, розбомбленого натовпу. Ми сповнені рішучості стояти «на мирних засадах», щоб змінити історію війн і злочинів проти людства та планети. Ми знову зустрічаємось у наших мріях. Ми навчилися на безсиллі та мовчанні. Ми проклинаємо загибель світу, мілітаризм. Ми соромимося жадібності... Ми хочемо дбати про життя, відстоювати ніжність і рівність між людьми. Ми координуємо наші дії. Ми створюємо майбутнє».\n\nАле, вочевидь, для створення пролетарського майбутнього визначення, хто є жертвою, а хто - агресором, не обов’язкове. В En Pie de Paz однаково звинувачують у війні і Україну, і Росію. На перший погляд. Тому що на сторінці організації ви також можете знайти статті про те, що в Україні розгул нацизму, а ще висновки про те, що від мирних переговорів відмовляється саме Україна.\n\nMEAN/EMNA, що базується в Італії — це конкретний проєкт просування миру та гуманітарної допомоги в Україні, запущений в Італії мережею «За новий добробут» спільно з 35 іншими організаціями. На перший погляд організація цілком притомна і не звинувачує Україну у війні. Але їхня риторика сповнена марксистських штампів, вони навіть використовують класичне Марксове і Ленінове «Сполучені штати Європи» - це загальноєвропейська держава пролетарів, яка має постати на руїнах буржуазного світу.\n\nMEAN проголошує, що ладна допомагати Україні, але активно просуває саме ненасильницькі методи вирішення конфлікту і наголошує на тому, що ця війна має стати початком побудови цих самих «сполучених штатів». Але виключно за допомогою перемовин і сили мистецтва. Зброя не потрібна.\n\nЦе лише кілька прикладів, які є ілюстративними. Перелічувати всі організації, що зробили собі ім’я завдяки пацифізму, немає сенсу - їх багато. Очевидно, що не всі вони є марксистськими, дуже часто пісмейкери мають релігійне підґрунтя, але серед тих, хто воліє не помічати геноциду в центрі Європи, який розгортається вже сім місяців поспіль, чомусь багато саме пацифістських організацій марксистського штибу.\n\nІ це видається доволі дивним на перший погляд.\n\nМарксизм і пацифізм - це вкрай нелогічне поєднання. Ми звикли до нього, але звикли настільки, наскільки звикли до штампів про розіп’ятих хлопчиків та укронацистів. Ми не звертаємо уваги на очевидну дисфункцію таких утворень, тому що мирний марксизм - це оксюморон.\n\nТак, марксизм дуже давно не є якимось монолітним рухом, єдиною системою поглядів. Сучасний марксизм - це цілий букет з різних течій, груп і шкіл, які часто відрізняються одна від одної більше, ніж від ідеологічних систем, яким марксизм опонує.\n\nСам Маркс був упевнений у тому, що не існує локальної історії, а це означає, що і локальної революції бути не може. Маркс вважав, що національні чи державні кордони серйозно не впливають на дію глобальних причинних факторів, які породжують такі явища, як революції. Революція не може перемогти в окремій країні надовго, революція має бути експортована по всьому світу. Якщо революційна хвиля зупиниться, революція захлинеться і, зрештою, буде переможена довколишнім буржуазним реакційним суспільством. Яким чином буде відбуватися експорт - цілком зрозуміло. Експорт революції - це, власне, і є війна.\n\nВійна, підривна та агентурна діяльність, пропаганда - усе те, що Володимир Путін сьогодні міг би назвати СВО. Для Енгельса у «Принципах комунізму» світова революція - це світова війна прогресивних націй проти реакційних. І в цій війні реакційні нації, які не підтримали ідею пролетарської революції, мають бути знищені в ім’я прогресу. Так, до прикладу, розглядаючи Австрію з погляду потенційної революції, Енгельс писав, що тільки три нації в Австро-Угорській імперії є прогресивними - німці, поляки та мадяри, всі інші мають зникнути у вирі революції, вони не варті місця в історії.\n\nІдея світової революції активно використовувалась і радянськими більшовиками. Нею можна було обґрунтувати будь-яку агресію, вторгнення на чужу територію, терор і масові страти. Було створено навіть спеціальний орган, який працював у тилу ворога й об’єднував зусилля комуністів усього світу в намаганні спровокувати пожежу світової революції - Комінтерн. Ленін у своїй доповіді про зовнішню політику 1918 року зауважував, що революція може перемогти тільки у світовому масштабі, але щоб це відбулося, не варто чекати, поки трудові маси прокинуться в усіх країнах, треба діяти - десь за допомогою війни, десь за допомогою пропаганди й агентурної роботи, яку він, щоправда, називав просвітництвом.\n\nАле насправді розквіту марксизм дочекався після Другої світової війни. Перемога СРСР і союзників посприяла демаргіналізації лівої доктрини і залучила до лав комуністів багатьох нових прихильників. 1949 року в громадянській війні в Китаї перемогли комуністи, і це також додало впливовості лівій інтелектуальній думці і громадським течіям.\n\nВ університетах Європи постали інтелектуальні центри марксистського спрямування, які в умовах європейського плюралізму швидко поширилися, але так само швидко порозпадалися всередині на різні течії і групи. Зрештою, марксизм почав бути обумовленим інтерпретацією приблизно так само, як християнство. До середини 60-х років сформувалися три основні течії (які теж були доволі умовними і дробилися всередині себе).\n\nГуманістичний марксизм використовував переважно ранній доробок Маркса, де той говорить про відчуження, про нерівність і несправедливість байдужого капіталістичного світу. До «гуманістів» належали, до прикладу, Ернст Блох - автор «філософії надії», який вбачав у Марксові справжнього гуманіста, який розвивав ідеї Великої Французької революції і прагнув не якогось дрібного задоволення потреб окремих громадян, а звільнення всього людства від тягаря рабства і пригнічення.\n\nЖан-Поль Сартр із Сімоною де Бовуар виправдовували існування ГУЛАГу і вірили в те, що й концтабір у комуністичному суспільстві є інструментом гуманізації людства, адже саме там людей навчають бути прогресивними і корисними своєму суспільству. Серед «гуманістів» і представники Франкфуртської школи, яка знаменита справді непересічними професорами і видатними роботами - Теодор Адорно, Макс Горкгаймер, Герберт Маркузе, Еріх Фромм, Вальтер Беньямін, Лео Левенталь, Франц Леопольд Нейман, Фрідріх Поллок, Юрген Габермас, Оскар Негт, - це все дослідники, чий внесок у сучасну філософію неможливо переоцінити. Так само, як складно переоцінити їхній вплив на сучасні кафедри філософії, політології та соціології в європейських і американських університетах, на громадський рух, вільну пресу і навіть на сучасних політиків.\n\nКрім «гуманістичного марксизму», існував ще й «сцієнтичний». Це більш прагматичний підхід, на якому наполягали один з найвідоміших і найвпливовіших марксистів 20 сторіччя Луї Альтюссер і багато його послідовників, серед яких і плеяда видатних сучасних філософів-постмодерністів. Сам він називав свою позицію «теоретичним антигуманізмом», і якщо виправдання концтаборів і руйнація капіталістичного світу - це гуманізм, то антигуманізм - це не зворотне, ні, це відкидання зайвих етичних зауважень і пересторог, які можуть виникати в процесі руйнації старого світу.\n\nАльтюссер наполягає на тому, що Маркс сформулював можливість абсолютної і тотальної відмови від старої проблематики і термінології. Учення Маркса дозволяє теоретикам більше не чіплятися за застарілі романтичні концепти, які тільки затримують прогрес. Сам гуманізм Альтюссер вважає ідеологічним, а не науковим концептом, а будь-яка ідеологія є зброєю в руках віджилого буржуазного суспільства.\n\nНатомість учення Маркса - це чиста теорія, наукова й очищена від ідеологем. Альтюссер вбачав у світовій революції, яка ведеться засобами війни та збройних повстань, просту необхідність, обумовлену всією історією соціуму, що привела людство до межі, за якою подальший прогрес без радикальних перетворень просто неможливий. Зовнішня і внутрішня політика СРСР у світлі цієї теорії виглядає цілком логічною і виправданою.\n\nАле навіть Альтюссер не був найбільш радикальним, адже серед марксистів було достатньо троцькістів і маоїстів, які вважали Сталіна ізоляціоністом, що зрадив справу світової революції, закрившись у власному комуністичному царстві. На думку лівих ліваків, після Другої світової війни не можна було спиняти коток СРСР, який рухався Європою. Тим більше, що назустріч йому йшла червона хвиля зі Сходу. У єдинім пориві комуністичні режими мали охопити пролетарською революцією весь світ, але Сталін зрадив пролетарів і зупинився.\n\nДля нас із вами вся ця комуністична маячня тхне шкільним підвалом, де і досі тліють портрети Леніна і безглузді лозунги, прибиті до фанери. Для нас із вами комунізм - це насилля, мільйони смертей, голод, маразм старшого покоління, що безнадійно розбещене дармовими квартирами і пансіонатами за рахунок безправ’я і безхребетності.\n\nДля нас це повна відсутність свободи, знищення найкращих, убивство мови, національної культури та ідентичності; це колективізм, який подрібнює особистостей до стану соціального гумусу, який рівним шаром партія розмазує по безкрайніх просторах. Але за межами нашої країни досі існує марксистська потуга, яка презентує комунізм як метод боротьби зі зіпсованим несправедливим суспільством. Для них це бунт і свобода, сміливість приречених, які переможуть просто тому, що сама історія промовляє за ними: рушниця породжує владу.\n\nАле що ми маємо пам’ятати про марксизм - жоден з його напрямків не є пацифістичним за своєю суттю. Марксизм будується на діалектиці, в основі якої лежить ідея постійної вічної боротьби. І навіть якщо очистити ідею діалектичної боротьби від нашарувань, які мають на увазі конкретні насильницькі дії, і уявити собі, що йдеться про дискусії та безконечні пошуки нових сенсів і створення конкуруючих мистецьких проєктів, покликаних звільняти все нові й нові шеренги принижених і скривджених від осоружної примітивної буржуазної моралі, ми бачимо, що, втім, реальне насилля ніяк не відлякує більшість марксистів і не змушує їх до критики основ теорії.\n\nМи бачили це і у 20-ті роки в СРСР, який починав зі звільнення всіх поневолених, а закінчив ГУЛАГом і Голодомором, і на університетських кафедрах у Європі 60-х, де поважні професори виправдовували необхідністю розгортання перетворень Культурну революцію. Те саме ми бачимо зараз, коли неймовірно кривава і жорстока війна в Україні виправдовується марксистами тільки тому, що вона вчинена Росією - наступницею СРСР.\n\nФото: EPA/UPG. Москва. 2022\n\nМожна висловити гіпотезу, що значна частина старих пацифістських організацій марксистського штибу була створена за часів Холодної війни Комінтерном саме з метою роззброєння країн західних демократій. Поки СРСР озброювався, мілітаризуючи суспільство на всіх рівнях, починаючи від дитячих садочків, маючи тисячі військових баз у країні і тисячі ж за її межами, поки в СРСР вчилися стріляти навіть діти в школах і алкаші в ДОСААФах, а на гонку озброєнь витрачалися гігантські кошти (хоч у країні слово «дефіцит» було найпоширенішим після «партія» і «блядь»), у Європі і світі діяла ціла низка організацій, які закликали уряди до роззброєння і звинувачували в імперіалізмі та колоніальних планах нерадянські оборонні блоки. Це дуже схоже на політику сучасної Росії, яка закликає світ не давати Україні зброї й одну за одною створює організації, що протестують під військкоматами. Але нові методи нехай вигадують ті, в кого старі погані.\n\nВід закінчення Холодної війни минуло лише 30 років, не всі встигли переорієнтуватися. Особливо складно змінити позицію, якщо тобі за неї продовжують платити. До прикладу, днями знову була опублікована інформація від CNN, де вони цитують американську розвідку, що Росія в останні роки витратила 300 мільйонів доларів на підкуп і лобіювання в Європі.\n\nЦе не перша і не остання така новина, не перші і не останні мільйони, які Росія витрачає на те, щоб мотивувати чиновників, активістів, журналістів і публічних інтелектуалів до виправдання насильства, війни і геноциду.\n\nАле варто зазначити, що навіть у цій ситуації серед марксистів немає єдності. Один із найвпливовіших марксистів нашого часу Славой Жижек нещодавно написав, що «люди, які закликають менше підтримувати Україну і схиляти її до перемовин, включно з прийняттям усіх болісних територіальних поступок, люблять повторювати, що Україна просто не здатна виграти війну проти Росії.\n\nЦе правда, однак саме в цьому полягає велич українського спротиву: вони зробили неможливе, нехтуючи прагматичними розрахунками, і найменше, що ми можемо зробити, — повністю підтримати Україну, а для цього нам потрібне сильне НАТО, однак не в якості продовження американської політики. Сама ідея євроазійського третього шляху — це форма сучасного фашизму. Для справжніх лівих сьогодні неприйнятна думка не тільки про підтримку Росії, а й про твердження, що ліві поділені на пацифістів і прихильників України, і що треба зважати на цей поділ як на незначний факт, який не має впливати на глобальну боротьбу лівих проти глобального капіталізму».\n\nШкода тільки, що після смерті Маркса визначити, хто є «справжніми лівими», майже так само неможливо, як і визначити, хто є «справжніми християнами» після Ісуса.\n\n—\n\nКатерина Мола, опубліковано у виданні LB.ua\n\nВ тему:",
    "Литва: до кінця року перевізники не зможу наймати водіїв із третіх країн – logist.today": "\n\nРічний ліміт, а саме 16 тис. квот, які дозволяють транспортним та логістичним компаніям Литви наймати далекобійників із міжнародною кваліфікацією, вже витрачені. Про це Логіст.Today дізнався з повідомлення прес-служби Литовської національної асоціації автоперевізників (Linava).\n\nУряд, Міністерство соціального захисту та праці та Економічний комітет Сейму просять якнайшвидше виділити додаткові квоти на цей рік. Якщо цього не станеться, то в транспортних компаніях буде ще більший дефіцит співробітників, замовлення для клієнтів затримуватимуться, а ціни на послуги доставки можуть ще більше зрости.\n\nЗа словами генерального секретаря «Linava» Зенона Буйвідаса, транспортний сектор наразі перебуває у вкрай критичній ситуації через брак водіїв вантажівок та зупинення діяльності компаній.\n\n\n\n«Ситуація все більше загострюється. Якщо влітку 12 тис. фур стояли порожніми, а перевізники були змушені порушувати договірні зобов'язання: не могли вчасно доставити вантаж, мали платити штрафи, а замовники розірвали договори. Нині ще гірше – 15 тис. машин порожні. Компанії могли б найняти більше 30 тис. водіїв-дальнобійників, щоб хоча б уповільнити невиконання договірних зобов'язань, зменшити штрафи, що виплачуються, і хоча б зберегти чинні договори з клієнтами». «Ситуація все більше загострюється. Якщо влітку 12 тис. фур стояли порожніми, а перевізники були змушені порушувати договірні зобов'язання: не могли вчасно доставити вантаж, мали платити штрафи, а замовники розірвали договори. Нині ще гірше – 15 тис. машин порожні. Компанії могли б найняти більше 30 тис. водіїв-дальнобійників, щоб хоча б уповільнити невиконання договірних зобов'язань, зменшити штрафи, що виплачуються, і хоча б зберегти чинні договори з клієнтами». Зенон Буйвідас\n\n\n\nЗа словами функціонера, система квот застосовується до литовського транспортного сектору останні два роки, коли таке рішення ухвалив колишній уряд.\n\n\n\n«Дивно, що нинішня влада захищає рішення колишнього уряду, який не полегшує ситуацію, а ускладнює бізнес, а також найм водіїв-дальнобійників із країн, які не входять до Євросоюзу. З квотами їхній набір збільшується з місяця до трьох і навіть довше після закінчення річного ліміту квоти. Це означає, що навіть після проведення необхідних тестів ринку праці роботодавці зазвичай залишаються ні з чим — громадяни зарубіжних країн не хочуть чекати кілька місяців і влаштовуються на роботу в іноземні компанії, де немає системи квот на дефіцитну професію». «Дивно, що нинішня влада захищає рішення колишнього уряду, який не полегшує ситуацію, а ускладнює бізнес, а також найм водіїв-дальнобійників із країн, які не входять до Євросоюзу. З квотами їхній набір збільшується з місяця до трьох і навіть довше після закінчення річного ліміту квоти. Це означає, що навіть після проведення необхідних тестів ринку праці роботодавці зазвичай залишаються ні з чим — громадяни зарубіжних країн не хочуть чекати кілька місяців і влаштовуються на роботу в іноземні компанії, де немає системи квот на дефіцитну професію». Зенон Буйвідас\n\n\n\nПісля закінчення квот перевізникам запропонували подавати заявки на працевлаштування водіїв фур до Служби зайнятості, щоб можна було провести необхідні тести на ринку праці. Відтепер для працевлаштування кожного представника цієї професії у компанію роботодавець має подбати про необхідні формальності під час тестування, а майбутній працівник має отримати додатковий документ – дозвіл на роботу у Литві, який видається службою зайнятості. За кожний такий дозвіл роботодавець має заплатити 121 євро.\n\nЛогіст.Today нагадує, що у Ташкенті розпочалася підготовка перших груп майбутніх водіїв вантажівок, які отримають міжнародну кваліфікацію та зможуть працювати у європейських компаніях. Зокрема їх планували наймати транспортно-логістичні компанії Литви.\n\nДізнатися подробиці можна з матеріалу \"Литовські перевізники зможуть наймати на роботу водіїв, які пройшли навчання в Узбекистані\".\n\nЧитайте Логіст.Today на Новини Google і в Telegram",
    "Скандал на Євробаскеті: Литва подала протест на результат гри проти Німеччини": "Судді матчу не призначили штрафний кидок, який міг вирішити результат гри.\n\nЗбірна Литви подала протест через суддівську помилку у матчі Євробаскету проти Німеччини (107:109 ОТ), повідомляє Basketnews, передає Укрінформ.\n\nАрбітри та інспектор пропустили штрафний кидок, який міг вирішити долю гри.\n\nНаприкінці третьої чверті, трохи більше ніж хвилину до кінця, головний тренер збірної Німеччини Гордон Герберт отримав технічний фол, але жоден литовський гравець не отримав за це штрафний кидок.\n\nПеред технічним фолом Херберта німецький розігруючий Маодо Ло сфолив на Йонасі Валанчюнасі при кидку. Згідно з правилами ФІБА, штрафний кидок за технічний фол повинен бути виконаний до того, як пробиваються два штрафні за звичайний фол при кидку.\n\nЛитовець виконав лише два штрафні за звичайний фол, промазавши обидва кидки, після чого німці забрали підбір.\n\nСпочатку в офіційному протоколі матчу зафіксували три промахи з лінії штрафних. Пізніше один промах було вилучено.\n\nЯк повідомляв Укрінформ, завтра Збірна України проведе матч проти Італії в третьому турі Євробаскету.\n\nФото: fiba.basketball",
    "Литва – Фарерські острови – 1:1. Відео голів та огляд матчу": "У матчі 5-го туру Ліги націй Литва та Фарери зіграли внічию (1:1).\n\nЛитва посіла останнє місце у групі та зіграє у плей-аут за право збереження прописки у дивізіоні.\n\nДивіться відеоогляд матчу 5-го туру Ліги націй.\n\nЛитва – Фарерські острови – 1:1. Відео голів та огляд матчу\n\nГоли: Слівка, 41 – Андреасен, 22.",
    "Як Литва зробила День Незалежності України своїм великим святом": "Потяг відміряє останні метри, аби зупинитись на центральній станції Києва. Я дивлюсь на свою тисячу пакунків з гостинцями, на юрбу людей, що вже стовбичать в черзі до виходу з вагону. Розумію, що я повернулась.\n\nВиходжу з вокзалу — столиця зустрічає прохолодним хмарним ранком, вигуками таксистів та купою військових. Озираюсь довкола, бачу великий блакитно-жовтий стяг на будівлі вокзалу. Посміхаюсь — ці кольори зустрічають мене в кожному місті, в якому я була за останні 5 днів. Іноді навіть частіше, ніж в Україні.\n\nЛитва — одна з найбільших дружніх до України держав у контексті наших відносин з росією. Вона активно виступала за введення санкцій стосовно російської федерації ще з 2014 року, а після початку повномасштабного вторгнення офіційно визнала росію країною-терористом. За оцінкою Forbes Україна, Литва входить у п’ятірку країн, які найбільше допомагають нам під час війни (серед критеріїв — кількість висланих російських депутатів, допомога Україні та біженцям, міжнародні візити).\n\nЯк так сталось? Що спонукає людей в інших країнах так близько до серця сприймати українську ситуацію, так сильно співчувати нашим громадянам? На це питання мені з радістю відповіли литовці, які цього року святкували День Незалежності України з не меншим запалом, ніж українці."
}