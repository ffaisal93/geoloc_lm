{
    "Затримано підозрюваних у підготовці викрадення міністра Бельгії": "Бельгія вже звернулася до Нідерландів із проханням передати всіх чотирьох заарештованих чоловіків.\n\nУ Нідерландах правоохоронці затримали чотирьох підозрюваних у підготовці викрадення міністра юстиції Бельгії Вінсента Ван Квікенборна. Про це повідомила служба новин RTL Nieuws\n\nЗазначається, що трьох підозрюваних затримали у п'ятницю, 23 вересня. А за день затримали і четвертого.\n\n\"На запит Бельгії поліція Нідерландів затримала четвертого підозрюваного в причетності до підготовки викрадення міністра юстиції Бельгії Вінсента Ван Квікенборна\", - йдеться у повідомленні.\n\nВказано, що 21-річного чоловіка затримали на вулиці в Гаазі.\n\nМинулого тижня біля будинку міністра у Кортрейку виявили автомобіль на нідерландських номерах, у якому була зброя та пляшки з бензином.\n\nДеякі ЗМІ з посиланням на джерела повідомляли, що може йтися про спробу викрадення. При цьому загроза \"виходить із наркосередовища\", нібито міністра хотіли обміняти на затриманого раніше злочинця. Наголошувалося, що поліція не виключає, що замовниками є \"наркобарони за кордоном\".\n\nКвікенборн зараз перебуває під посиленою охороною. Бельгія вже звернулася до Нідерландів із проханням передати всіх чотирьох заарештованих чоловіків.\n\nРаніше президент Естонії Алар Каріс зізнався, що його викрадали у дитинстві цигани. Він припустив, що міг би зараз бути циганським бароном.",
    "Бельгія продовжить підтримку України попри погрози путіна – прем’єр Де Кроо": "Бельгія не дозволить себе залякати, та буде продовжувати підтримувати Україну, включаючи постачання зброї для її Збройних Сил.\n\nПро це сьогодні, коментуючи ранкову заяву путіна щодо проведення в росії часткової мобілізації, заявив прем’єр-міністр Бельгії Александр Де Кроо, повідомляє Укрінформ з посиланням на бельгійське видання VRT.\n\n«Бельгійський лідер, прем’єр-міністр Александр Де Кроо закликав громадян залишатися спокійними та уникати ескалації після свіжих погроз, що надійшли від російського президента володимира путіна. російський керівник у телевізійному зверненні атакував Захід та оголосив про часткову військову мобілізацію у російській федерації... Бельгійський лідер чітко дав зрозуміти, що захід не дозволить себе залякувати», - йдеться у повідомленні.\n\nЯк зазначають автори, військова мобілізація означає, що 300 тисяч російських резервістів будуть застосовані у російській війні проти України. При цьому вони звертають увагу на прямий ядерний шантаж путіна, який вдався до його погроз застосувати ядерну зброю такої потужності, якої немає у західних союзників.\n\n“Ми маємо відповідати на це із належним спокоєм. Наша позиція має залишатися чіткою, і ми маємо підтримувати Україну», - наводить VRT слова бельгійського урядовця.\n\nЯк зазначають автори, прем’єр-міністр нагадав, що Бельгія вже поставила Україні зброю на суму у 55 мільйонів євро.\n\n«Ми будемо продовжувати робити це у тій сфері, в якій ми маємо силу», - додав Де Кроо.\n\nВін зауважив, що це вже не перший випадок, коли російський керівник погрожує використанням ядерної зброї. На такі загрози, за його словами, НАТО реагувало спокійно, і сьогоднішня ситуація не буде виключенням.\n\nЯк повідомляв Укрінформ, президент росії володимир путін у середу виступив із заявою щодо підтримки так званих «референдумів» про приєднання до росії на тимчасово окупованих територіях України, та оголосив указ про часткову мобілізацію в росії з 21 вересня. Згадана заява супроводжувалася неприкритим ядерним шантажем та погрозами застосувати ядерну зброю для «захисту територій росії», якими кремль хоче оголосити регіони України, що наразі захоплені російськими військами.\n\nПро несприйняття та правову нікчемність таких російських «референдумів» вже заявили ЄС, НАТО та уряди провідних країн світу.",
    "Бельгія готує військову допомогу Україні на 12 млн євро": "Бельгія планує надати додаткову військову допомогу Україні на 12 мільйонів євро.\n\nПро це повідомила міністр оборони Людовін Дедондер, пише \"Європейська правда\" з посиланням на видання De Tijd.\n\nДедондер повідомила, що Бельгія хоче доставити нову партію військової допомоги Україні, яка веде контрнаступальні дії. Йдеться про великокаліберні кулемети та боєприпаси, а також \"нелетальне спорядження\" на зиму.\n\nЗа словами міністра, за останні тижні українській армії вдалося відвоювати у росіян солідний шмат території, чому можна лише аплодувати.\n\n\"Але ми маємо бути обережними, росіяни ще можуть збільшити свою міць. Нам потрібно підтримувати українців більше, ніж будь-коли, і ми продовжимо це робити\", - сказала Дедондер.\n\nУ п’ятницю уряд Бельгії затвердить новий пакет військової допомоги у розмірі 12 мільйонів євро на додаток до попередньої допомоги у розмірі 45 мільйонів євро. За словами Дедондер, це необхідно зробити терміново, оскільки зима наближається.\n\n\"Наближаються зимові місяці з холодом, брудом та морозом. У таких умовах важко досягти прогресу. Лінія фронту має рухатися. На початку 2023 року Бельгія також надасть машини швидкої допомоги та вантажівки для медичної евакуації\", - сказала Дедондер.\n\nНагадаємо, президент Сполучених Штатів Джо Байден підписав розпорядження про надання Україні близько $600 мільйонів військової допомоги.\n\nДо нового пакета допомоги США Україні на суму до $600 млн увійдуть додаткові снаряди для реактивних систем залпового вогню HIMARS та 36 тисяч боєприпасів для 105-міліметрових гармат.",
    "Бельгія передасть Україні великокаліберні кулемети та боєприпаси для них": "Уряд Бельгії в рамках нового пакета допомоги Україні передасть великокаліберні кулемети та боєприпаси для них на суму 12 млн євро.\n\nЯк передає Укрінформ, про це в інтерв’ю L’Echo повідомила глава Міноборони Бельгії Людовін Дедондер.\n\n«Міноборони вже поставило в Україну обладнання на 45 мільйонів євро. Цієї п'ятниці уряд затвердить новий пакет допомоги. Бельгія надасть українській армії великокаліберні кулемети та боєприпаси до них на суму 12 мільйонів євро. Також ми надамо нелетальне спорядження на зиму - шоломи, запасне спорядження, прилади нічного бачення. На початку 2023 року ми поставимо машини швидкої допомоги та медичні машини для евакуації», - сказала вона.\n\nДедондер зазначила, що Бельгія готова надати Україні допомогу в інших сферах.\n\n«Ми також будемо брати участь у навчальній місії (українських військових – ред.), запланованій Європейським Союзом. Ми готові допомогти з розмінуванням у морі чи наземними мінами, для чого вже провели тренування. Але також і з іншими тренуванням, наприклад, снайперів. Чекаємо рішень ЄС, які мають бути ухвалені наприкінці вересня», - сказала міністр.\n\nВона зазначила, що країна вже прийняла до своїх лікувальних закладів 45 поранених на фронті та важкохворих українців.\n\nЧитайте також: Норвегія передасть Україні протитанкові ракети\n\nЯк повідомляв Укрінформ, уряд Бельгії за запитом міністра закордонних справ Аджі Лябіб виділяє для Збройних сил України нелетальну допомогу на 8 мільйонів євро через спеціальний фонд НАТО.\n\nНа фото військові армії Бельгії з важкими кулеметами FN Herstal M2 (Зображення ілюстративне)",
    "Нідерланди - Бельгія 1:0: огляд матчу Ліги націй ВІДЕО": "",
    "Бельгія проти загальної заборони туристичних віз до ЄС для росіян": "Бельгія виступає проти загальної заборони на видачу туристичних віз громадянам РФ у зв’язку з агресивною війною, яку веде Росія проти України.\n\nЯк повідомляє \"Європейська правда\", про це заявила міністерка закордонних справ Бельгії Аджа Лябіб перед неформальною зустріччю з європейськими колегами у Празі, на якій мають обговорювати ідею візових санкцій для росіян.\n\nВона зазначила, що Бельгія і так більше не може видавати росіянам туристичні візи, як раніше, у зв’язку з тим, що Москва вислала третину дипломатичного персоналу посольства Бельгії, проте загалом країна не підтримує ідею невибіркових заходів.\n\n\"На нашу думку, важливо обирати ціллю заходів конкретних осіб - тих, які підтримують цю несправедливу війну, і тих, які намагаються обійти економічні санкції, застосовані ЄС. Ми не хочемо створювати тотальної ізоляції населення РФ. На нашу думку, важливо, щоб росіяни, які теж потерпають від цього диктаторського режиму, могли вільно висловлюватися, і щоб ми чули тут у Європі не тільки голос режиму у Москві\", - сказала Аджа Лябіб.\n\n\"Для Бельгії важливо, щоби була спільна узгоджена політика, щоб уникнути рішень, які призведуть до такого собі \"візового шопінгу\" росіян у тих чи інших країнах ЄС\", - додала вона.\n\nНагадаємо, на неформальній зустрічі 31 серпня міністри закордонних справ ЄС планують обговорити ідею про візові обмеження для громадян РФ у зв’язку з триваючою війною Росії проти України.\n\nСеред країн, які поки виступають проти візових обмежень для звичайних росіян - Німеччина, Франція та країни Південної Європи, зацікавлені у російських туристах. Найактивніше ідею призупинення видачі туристичних віз до Шенгенської зони для громадян РФ схвалюють східні члени ЄС.\n\nГоловуюча у Раді ЄС Чехія висунула пропозицію про призупинення візової угоди з РФ як компромісний варіант. Цей крок передбачає збільшення візового збору з 35 до 80 євро, а також збільшення часу для обробки візових заяв і кількість необхідних для цього документів.\n\nЗа словами головного дипломата ЄС, країни навряд чи домовляться про повну заборону туристичних поїздок, але можуть погодити певні зміни до чинних правил видачі віз громадянам Росії.\n\nЧитайте також: Європа без росіян: як переконати держави ЄС закрити кордон для громадян РФ.",
    "Жодна країна не може залишатися нейтральною до війни рф проти України - прем’єр Бельгії": "У міжнародному ставленні до російської агресії проти України жодна країна не може залишатися нейтральною, оскільки йдеться про інтереси кожної з них.\n\nУ боротьбі проти російського вторгнення Україна відстоює не лише власну свободу, але й базові положення Хартії ООН, принцип недоторканності кордонів та національного суверенітету. Про це під час виступу з трибуни Генеральної Асамблеї ООН у Нью-Йорку заявив прем’єр-міністр Бельгії Александр Де Кроо, повідомляє кореспондент Укрінформу.\n\n«Поставши перед цією російською агресією та воєнними злочинами, ООН постає перед викликом щодо виконання власного призначення. Всі, хто знаходиться у цій залі, кожна окрема країна, одного дня відповідатимуть на запитання - що ви зробили, щоб зупинити це? Що ви зробили, щоб захистити людей в Україні? Ви просто відводили погляд чи ви діяли? У цьому конфлікті немає місця для нейтральності…. Переможцем є не той, хто виграв битву на війні, а той, хто виграв мир. Щоб виграти цей мир, ми маємо знову помістити на перший план основи Хартії ООН – принципи територіальної цілісності та національного суверенітету», - наголосив Де Кроо.\n\nВін розпочав свій виступ з оприлюдненої у міжнародних ЗМІ розповіді про українську дівчину Карину, яка підлітком у 2014 році була вимушена залишити домівку в Донецьку, рятуючись від російських загарбників, і загинула в Бучі у 2022 році від звірств російської солдатні.\n\n«Цей приклад свідчить, що ми переживаємо найтемніші часи в історії Об’єднаних Націй. Після руйнувань та спустошень Другої світової війни людство сподівалося вберегти майбутні покоління від жахів війни, з чого й починається преамбула Хартії ООН. Ніколи знову не може бути війни в Європі - такою була ціль. Не мають падати бомби на школи на європейському континенті, ніколи знову не мають обстрілювати лікарні, та цілі міста не можуть відрізатися від продовольства й медикаментів. Сьогодні бачимо все це в Україні», - сказав Де Кроо.\n\nВін зауважив, що зараз світ є менш стабільним та менш безпечним. Це наслідок «ганебного скандалу», коли одна з країн-основоположниць ООН розтоптала принципи Хартії ООН та розв’язала війну проти незалежної країни, що знову нагадало про найтемніші часи в історії Європи.\n\n«Заяви (кремля – ред.), що пролунали останніми днями, погрози розв’язати ядерну війну - це продемонструвало безумство росії ще раз. Це прояв не стільки російського безрозсудства, скільки середньовічного варварства…. Масові поховання та кімнати тортур в Ізюмі є свідченнями варварської жорстокості цієї нікому не потрібної та злочинної війни, яка є повним порушенням усього, за що виступає ООН», - підкреслив бельгійський прем’єр-міністр.\n\nВін наголосив, що ця війна не може залишитися безкарною для тих, хто її розв’язав.\n\n«Не буде миру без відповідальності. Бельгія завжди підтримувала Міжнародний кримінальний суд, ми підтримуємо МКС зараз у повному розслідуванні та покаранні за всі серйозні злочини, що були скоєні в Україні. Тут немає місця безкарності. Не може бути безкарності для м’ясників Бучі, та за визначенням - для лідерів у москві, які викликали цей шок та несуть повну відповідальність за все», - зазначив Де Кроо.\n\nЯк повідомлялося, цього тижня у Нью-Йорку проходить Генеральна Асамблея ООН, однією з головних тем якої є неспровокована та безпідставна російська агресія проти України та її глобальні наслідки. Переважна більшість країн-членів ООН висловили підтримку Україні та солідарність у її боротьбі за власну свободу та за дотримання основоположних принципів Хартії ООН, грубо порушених режимом путіна.\n\nФото: EPA-EFE",
    "Бельгія частково вимикає нічне освітлення автострад через енергокризу": "Через енергетичну кризу Бельгія частково вимикає освітлення автострад на ніч.\n\nПро це повідомило агентство AFP, пише \"Європейська правда\".\n\nУ вівторок ввечері світло на першій ділянці автомагістралі E40 між Льєжем і Левеном зникло з 22:00.\n\nЗа повідомленнями ЗМІ, регіон Валлонія на півдні Бельгії сподівається на економію 400 тисяч євро завдяки вжитим крокам.\n\n\"Все, що сприяє зниженню споживання, може полегшити ситуацію в умовах енергетичної кризи\", - заявив міністр енергетики Валлонії Філіп Анрі у Варемме.\n\nНа інших ділянках бельгійських автомагістралей вуличні ліхтарі також мають вимкнути в найближчі дні з 22:00 до 5:00.\n\nНагадаємо, Швеція відклала до лютого перезапуск реактора на АЕС на тлі енергокризи.\n\nАвстрійців закликають вимикати гаджети й митися в душі, щоб економити електроенергію.\n\n\n\n\n\n\n\n",
    "Україна та Бельгія посилюють співпрацю у сфері психічного здоров’я": "Україна та Бельгія посилюють співпрацю у напрямі реформування системи психічного здоров’я.\n\nУ межах співробітництва вже відбувся перший семінар, присвячений досвіду реформи системи психічного здоров'я, повідомляє Укрінформ із посиланням на сайт МОЗ.\n\n«В умовах героїчної боротьби нашого народу за незалежність України проти російських окупантів надзвичайно важливо відновити психологічний ресурс кожного українця та українки, які постраждали внаслідок збройної агресії росії. Ми прагнемо змінити саму систему і послуги у сфері психічного здоров’я та надати допомогу, яка буде базуватися на демократичних принципах прав людини. Ще одним вкрай необхідним кроком є трансформація усіх чинних та давно сформованих уявлень про психічне здоров’я. Ми маємо показати людям, що піклуватися про психічне здоров'я так само важливо, як піклуватися про своє здорове серце чи органи дихання», – зазначила заступниця міністра охорони здоров’я України Ірина Микичак.\n\nУ ході семінару федеральний координатор реформ у сфері психічного здоров’я Федеральної служби охорони здоров’я Бельгії доктор Бернард Джейкоб та його команда поділилися досвідом щодо переходу від інституційних служб психічного здоров’я до тих, що орієнтовані на громаду, за допомогою.\n\nДосвід цієї країни показує, що трансформація служб психічного здоров’я вимагає часу, оскільки потребує зміни культури та ставлення, а також безперервної освіти, доступної для всіх зацікавлених сторін.\n\nКоманда, яка планує та впроваджує реформу психічного здоров’я в Бельгії, зі свого боку висловила зацікавленість ознайомитися з українським досвідом роботи під час надзвичайних станів, зокрема, питань психічного здоров'я у секторі оборони та безпеки.\n\nНайближчим часом за підтримки ВООЗ та всіх партнерів у рамках ініційованої першою леді України Національною програмою психічного здоровʼя та психосоціальної підтримки планується навчальний візит українських спеціалістів до Бельгії. Мета заходу – зустрітися з менеджерами, постачальниками та користувачами послуг, отримати більш детальне уявлення та обмінятися досвідом побудови системи піклування про психічне здоров’я.\n\nЯк повідомлялося, взаємодія двох країн у сфері психічного здоров’я була започаткована під час цьогорічної зустрічі Королеви Бельгії Матильди і першої леді України Олени Зеленської та за підтримки директора Регіонального Європейського Бюро ВООЗ доктора Ганса Клюге і Міністерства охорони здоров’я України.",
    "У Бельгії збудують селище для українських біженців": "У бельгійському муніципалітеті Гент з початку наступного року буде розміщено селище для екстреного прийому близько 600 українських біженців.\n\nПро це повідомляє бельгійське видання VRT, пише \"Європейська правда\".\n\nМуніципальна адміністрація Гента та регіональний уряд Фландрії оголосили, що селище розмістять поруч із населеним пунктом Оостаккер поблизу поля футбольного клубу.\n\nМісце, де збудують селище\n\n\"Ми відзначаємо, що житла все ще не вистачає. Останніми днями було досягнуто принципової угоди з власником землі. Ідея полягає в тому, щоб селище було готове до використання до початку 2023 року. Підготовчі роботи розпочнуться у вересні-жовтні\", – пояснив мер Гента Матіас Де Клерк.\n\nЗавдяки цьому новому селищу, де розмістять приблизно 200 житлових одиниць, Гент готується прийняти 332 біженців з України, про яких зараз піклуються приймаючі сім’ї. Місто також пропонує невеликі колективні притулки в кількох локаціях Гента на 120 місць.\n\n\"Зараз у Фландрії перебуває близько 16 тисяч українських біженців. На даний момент ще достатньо вільних місць, але ми не знаємо, як розвиватиметься війна. Ось чому фламандський уряд вирішив надати додаткові кошти для селища\", — сказав міністр внутрішніх справ Фландрії Барт Сомерс.\n\nВсього у Бельгії перебуває близько 52 тисячі українських біженців.\n\nНагадаємо, Бельгія планує надати додаткову військову допомогу Україні на 12 мільйонів євро на додаток до попередньої допомоги у розмірі 45 мільйонів євро.",
    "Жіночий ЧС: США обіграли Китай, Бельгія здолала Пуерто-Ріко": "Кожен день по одному матчу та всі ігри плейоф наживо на XSPORT",
    "Ліга націй: Бельгія, Нідерланди, Франція і Хорватія здобули перемоги": "Фаворити ліги А набрали по три пункти.\n\n23 вересня пройшов черговий ігровий день Ліги націй, повідомляє Укрінформ.\n\nВ лізі А Бельгія здолала Уельс (2:1), Нідерланди виявилися сильнішими за Польщу, Франція перемогла Австрію (2:0), а Хорватія виграла у Данії (2:1).\n\nНідерланди і Хорватія очолюють свої групи, Франція знаходиться на 3-му місці, а Бельгія - друга.\n\nЧитайте також: Збірна України поступилася Шотландії у матчі Ліги націй УЄФА\n\nЯк повідомляв Укрінформ, Україна поступилася Шотландіїі (0:3) і посідає 2 місце в 1 групі ліги В.\n\nФото: Getty Images",
    "Прем'єр Бельгії про відмову від викопного палива: Нас чекає від п'яти до десяти важких зим": "Бельгію можуть чекати 5-10 \"важких зим\" через відмову від викопного палива, але водночас це може здійснити різкий стрибок країни на 20 років уперед.\n\nПро це у неділю, 4 вересня, заявив прем'єр-міністр Бельгії Олександр Де Кроо, передає Укрінформ із посиланням на Nieuwsblad.\n\n\"Нас чекає від п'яти до десяти важких зим, але ми також можемо зробити ривок на 20 років вперед, відмовившись від викопного палива, попри всі труднощі\", - зазначив Де Кроо.\n\nЧитайте також: Берлін ухвалив додаткові заходи полегшення цінового тягаря для німців\n\nДе Кроо виступив за запровадження стелі цін на енергоносії. Однак, як вважає він, таке рішення має бути ухвалене на рівні Європейського союзу. І поки обмеження немає, потрібно вжити тимчасових заходів як для громадян, так і для бізнесу.\n\n\"Ми не можемо допустити банкрутства компаній через прострочені рахунки\", - додав прем'єр Бельгії.\n\nТакож Де Кроо додав, що керівники двох великих банків запропонували можливість знизити виплати з іпотеки протягом зимових місяців, щоб люди мали змогу оплачувати рахунки за електроенергію.\n\nЯк повідомляв Укрінформ, російська федерація щодня поблизу з кордоном Фінляндії спалює газу щонайменше на 10 млн євро замість постачання його європейським споживачам, тим самим провокуючи кризу й зростання цін.\n\nБільшість урядів країн Євросоюзу заявили про відмову оплачувати поставки російського газу в рублях. Президент Єврокомісії Урсула фон дер Ляєн застерегла, що перехід на розрахунки з росією у рублях буде означати порушення санкцій ЄС проти росії, зокрема проти її банківського сектору, у зв’язку із розв'язаною рф війною проти України.",
    "Українські громади Бельгії помолилися за мир і захисників України": "У Бельгії відбулася традиційна щорічна проща українців до місця обʼявлення Пресвятої Богородиці у місті Бано, під час якої її учасники помолилися за мир і захисників України.\n\nЯк передає Укрінформ, про це повідомила Єпархія святого Володимира Великого у Парижі для українців греко-католиків у Франції, Бельгії, Нідерландах, Люксембурзі та Швейцарії.\n\nЗауважується, що чисельність прочан цього дня налічувала приблизно 1000 осіб. Серед них представники українського дипломатичного корпусу на чолі з Тимчасовим повіреним у справах України в Королівстві Бельгія та у Великому Герцогстві Люксембург п. Наталією Аношиною, українські пластуни Бельгії та численні вірні з різних українських громад та парафій у Бельгії та Нідерландів.\n\nПроща розпочалася з Божественної Літургію у храмі Діви Убогих (Eglise la Vierge des Pauvres), яку очолив владика Гліб Лончина. Разом з ним співслужили протосинкел єпархії святого Володимира Великого о. Ігор Ранця, синкел у справах Бельгії о. Іван Данчевський та численні присутні священники, що прибули з різних парафій УГКЦ у Бельгії.\n\nНа завершення Богослужіння відбулася також важлива подія – о. Ігор Ранця, протосинкел єпархії, зачитав декрет Блаженнішого Святослава, який, заслухавши думки владики Гліба, найменував о. Івана Данчевського протоієреєм та нагородив правом носити золотий хрест.\n\nВідтак, після Богослужіння, прочани на чолі зі священнослужителями вирушили у молитовній процесії до українського хреста, де спільно провели панахиду за захисників та захисниць України. Після молитви за наших воїнів, владика звернувся до пластунів, що цією прощею розпочали свій пластовий рік, та поблагословив їх.\n\nНа завершення дня присутні також помолилися коло будинку Марієтт, дівчини, якій у 1933 році кілька разів обʼявилася Богоматір. Моління на вервиці очолив о. Руслан Піх.\n\n«Під час прощі кожен мав можливість на цьому чудотворному місці об’явлення помолитися у своїх наміреннях, але і також піднести свої молитви за Україну, яка зараз особливо потребує наших молитов», – повідомили в Єпархії.\n\nУ день прощі було зібрано 8900 євро. Ці кошти будуть передані на потреби ЗСУ – для закупівлі комплектів термобілизни високого ґатунку.\n\nЗауважимо, що місто Бано (Banneux) – бельгійське відпустове місце у Валонії, неподалік від Льєжу, де, за повір'ям, у 1933 році об’явилася Діва Марія.\n\nНагадаємо, в Арлоні (Бельгія) офіційно заснували душпастирську місію Української греко-католицької церкви та представили нового душпастиря – отця Тараса Бордюка.\n\nФото: Юліан Матичак, Sanctuaire Notre-Dame de Banneux – la Vierge des Pauvres",
    "Reuters: Пʼять країн ЄС пропонують повністю заборонити імпорт російських алмазів. Бельгія поки що проти": "Пʼять країн Європейського Союзу підготували спільну пропозицію щодо повної заборони імпорту алмазів з російської федерації.\n\nПро це пише Reuters.\n\nПольща, Ірландія, Литва, Естонія та Латвія виступають за повне обмеження для російських дорогоцінних каменів. А от Бельгія, де найбільший у світі центр торгівлі алмазами, раніше відхиляла такі пропозиції.\n\nВ Антверпенському всесвітньому алмазному центрі заявили, що санкції скоротять близько 30% бізнесу та будуть вигідні конкурентам. Також там вважають, що клієнтам слід дозволити самим вирішувати, чи хочуть вони російські дорогоцінні камені.\n\nПрем’єр-міністр Бельгії Александер де Кроо заявив на міжнародній алмазній конференції 14 вересня, що така заборона буде «великою втратою» і завдасть шкоди галузі, на яку припадає 5% експорту Бельгії та близько 30 000 робочих місць у країні.\n\nОднак співрозмовники Reuters, представник ЄС та дипломат, які брали участь у підготовці нових санкцій проти росії, очікують, що Бельгія зніме своє вето.\n\nВиконавча комісія ЄС має представити державам-членам офіційну пропозицію щодо додаткових санкцій проти росії вже цього тижня.",
    "Глава МЗС Бельгії заявила, що шкодує про свій незаконний вояж до Криму": "Міністерка закордонних справ Бельгії Хаджа Лабіб заявила, що шкодує про обставини свого візиту до Криму, на зустрічі з главою МЗС України Дмитром Кулебою у Празі.\n\nПро це повідомляє МЗС України, передає Укрінформ.\n\nЗазначається, що міністерка Лабіб надала роз’яснення щодо своєї поїздки в Україну (Крим). Торік, як журналістка і режисерка-документалістка, вона відвідала місто Севастополь у Криму на порушення законодавства України. Вона втілювала проєкт, аби продемонструвати, як росія використовувала культуру як силу та пропаганду, і як митці могли жити під утисками у такий складний історичний період.\n\n“Вона щиро шкодує, що цей візит відбувся за таких обставин. Міністерка Лабіб завжди захищала суверенітет і територіальну цілісність України в її міжнародно визнаних кордонах, а також статус Криму як невід’ємної частини України», - наголосило міністерство.\n\nЛабіб особисто запевнила український народ у своїй підтримці та готовності Бельгії сприяти відновленню миру та відбудові України.\n\nЗі свого боку, Кулеба привітав щиру відданість Бельгії в питанні підтримки територіальної цілісності України, а також оцінив внесок, який вона робить для цього.\n\nПід час зустрічі Кулеба розповів про військову, дипломатичну та гуманітарну ситуацію в Україні, а також про тривожну ситуацію на Запорізькій АЕС.\n\nСторони обговорили подальшу допомогу Україні задля захисту своєї території. У цьому контексті Лабіб поінформувала українського колегу про підтримку з боку Бельгії, яка включає нещодавно виділені Бельгією 8 млн євро на нелетальну допомогу для Збройних сил України.\n\nЛабіб також привітала надання Україні статусу кандидата на членство в ЄС у червні. Бельгія готова підтримувати Україну в просуванні на шляху до повноправного членства в ЄС, зокрема шляхом реалізації ключових реформ, особливо в сфері верховенства права.\n\nУкраїнський та бельгійський міністри домовилися провести наступну зустріч під час майбутньої сесії Генеральної Асамблеї ООН у Нью-Йорку, щоб обговорити двосторонні проєкти в Україні.\n\nЧитайте також: Кулеба прибув у Прагу на неформальну зустріч глав МЗС країн Євросоюзу\n\nЯк повідомлялося, у липні представниця ліберального політичного об’єднання Mouvement Réformateur’s (MR, «Реформаторський рух»), колишня журналістка Хаджа Лабіб замінила на посту глави МЗС Бельгії Софі Вільмес.\n\nРаніше стало відомо про поїздку Лабіб до окупованого Криму в 2021 році, коли вона була журналісткою.\n\nМЗС України веде діалог із бельгійською стороною щодо її поїздки на півострів для встановлення всіх обставин.",
    "Україна переймає досвід Бельгії у реформуванні системи охорони психічного здоров’я – МОЗ": "Україна вивчила досвід Бельгії у реформуванні системи охорони психічного здоров’я задля допомоги близько 15 млн. українців у галузі психологічної підтримки.\n\nПро результати візиту української делегації до Бельгії повідомляє пресслужба Міністерства охорони здоров'я, передає Укрінформ.\n\n\"В основі бельгійської реформи стоять багатосекторальні Мережі на регіональному рівні. Це неформальне об'єднання послуг і сервісів із психічного здоров'я, які надаються державним і недержавним сектором у межах обраної географічної області. Керує процесом координатор, який поєднує різні державні структури з різних секторів (соціальні послуги, охорона здоров'я, поліція тощо) і проєкти неурядових організацій\", - йдеться в повідомленні.\n\nТакож зазначається, що послуги із психічного здоров'я у Бельгії надають заклади спеціалізованої допомоги та мобільні мультидисциплінарні команди, які обслуговують \"гострих\" пацієнтів й осіб із хронічними розладами.\n\nЗагалом МОЗ інформує, що психологічну підтримку в Бельгії надають у громадах, зокрема, у центрах психічного здоров’я й соціального забезпечення, а про первинну допомогу там дбають сімейні лікарі, психологи й соціальні служби.\n\nЧитайте також: Для постраждалих від війни журналістів відкрили психологічну гарячу лінію\n\nМіністр із соціальних питань та охорони здоров’я Королівства Бельгія Франк Ванденбрук підкреслив, що \"чи не найпершим рішенням було організувати мобільні мультидисциплінарні команди як альтернативу ліжкам у психіатричних лікарнях\", а також висловив сподівання, що Україна критично проаналізує їхній досвід і швидко імплементує його засади в реформі.\n\n\"Ми розглядаємо співпрацю з українською стороною як двостороннє навчання. Я сподіваюсь, що під час візиту ви багато чого дізнаєтеся від нас, але ми також хочемо і плануємо дізнатися багато чого від вас, особливо що стосується теми відповідей на наслідки війни\", - сказав він.\n\nЗаступниця очільника МОЗ Ірина Микичак підкреслила, що досвід колег є потужним механізмом у протидії руйнівним наслідкам цієї війни.\n\n\"Нині цей досвід є надзвичайно важливим для України. Саме тому він обов’язково буде врахований у створенні системи відновлення та збереження психічного здоров’я в державі\", - сказала вона.\n\nЗа даними МОЗ через вплив війни психологічної підтримки потребуватимуть близько 15 млн українців. В Україні вже 500 сімейних лікарів пройшли навчання за програмою ВООЗ mhGAP, спрямованої на подолання прогалин у сфері психічного здоров’я завдяки збільшенню доступу до послуг через підсилення первинної ланки надання медичної допомоги. Водночас за ініціативи першої леді Олени Зеленської впроваджується Національна програма психічного здоров’я та психосоціальної підтримки.",
    "Бельгія закликала ЄС обмежити ціну на газ та відокремити її від ціни на електроенергію": "Міністр енергетики Бельгії Тінне ван дер Стретен заявила, що ЄС має обмежити ціну на газ та відокремити її від ціни на електроенергію через стрімке підвищення вартості енергоносіїв, пише BBC .\n\nКлючові факти\n\nЗа словами міністра, необхідно «заморозити» ціни на газ, що значно подорожчав внаслідок скорочення Росією поставок у Європу.\n\n«Наступні 5–10 зим будуть жахливими, якщо ми нічого не зробимо. Ми повинні працювати над заморожуванням цін на газ», – каже вона.\n\nМіністр додала, що прив’язка цін на електроенергію до вартості газу є штучною і потребує реформування.\n\nФедеральний канцлер Австрії Карл Негаммер також закликав Євросоюз відокремити ціни на електроенергію та газ.\n\n«Ми маємо зупинити те божевілля, що відбувається зараз на енергетичних ринках. Ми не можемо дозволити Путіну щодня визначати європейську ціну на електроенергію», – заявив він.\n\nЗа інформацією Bloomberg, вранці 29 серпня орієнтовна ціна на електроенергію у Європі вперше перевищила €1000 ($993). Зокрема, вартість електроенергії у Німеччині на 2023 рік зросла на 6,6% і торгувалася на рівні €1050 за мВт·год.\n\nЕквівалентний французький контракт зріс вище за п’ятничний показник у €1000.\n\nКонтекст\n\n14 червня «Газпром» повідомив, що прокачування газу «Північним потоком» скоротиться приблизно на 40% – до 100 млн куб. м на добу через технічні проблеми на станції «Портова». Компанія зупинила один із газоперекачувальних агрегатів. На КС може бути використано тільки три агрегати, пояснили в компанії.\n\nЗгодом «Газпром» зупинив другий агрегат на «Північному потоці». Прокачування газу впало на 60%. Причиною компанія називала закінчення терміну міжремонтного напрацювання до капітального ремонту.\n\n19 серпня стало відомо, що «Газпром» вирішив знову тимчасово зупинити прокачування газу через «Північний потік» на три дні з 31 серпня. Компанія пояснює це проведенням технічного обслуговування.\n\nВдень 22 серпня вартість газу досягла $3024 за 1000 кубометрів, таким чином біржові ціни на газ у Європі вперше з березня перевищили позначку в $3000.\n\nТрубопровід уже кілька тижнів працює з пропускною спроможністю всього 20%, і європейські політики наполягають на тому, що обмеження мають політичний характер.\n\n26 серпня стало відомо, що Європейський Союз вирішив скликати екстрену нараду міністрів енергетики, щоб обговорити загальноблокові рішення щодо стрибка цін на електроенергію.",
    "Збірна Франції програла Данії, Нідерланди перемогли Бельгію: результати матчів Ліги націй": "",
    "Нідерланди – Бельгія та інші матчі Ліги націй. Дивитися онлайн. LIVE": "Повідомити про помилку\n\nЯкщо ви знайшли помилку, будь ласка, виділіть фрагмент тексту і натисніть Ctrl+Enter",
    "Прем'єр Бельгії попередив про майбутні п'ять-десять важких зим у країні на тлі енергокризи": "Бельгійцям доведеться пережити до 10 важких зим через енергетичні проблеми, але це буде зроблено заради майбутнього позбавлення залежності від копалин енергоджерел, заявив прем'єр-міністр Бельгії Александер Де Кроо.\n\n\"Нас чекають п'ять-десять важких зим, але ми також можемо зробити ривок на 20 років уперед, відмовившись від викопного палива, незважаючи на всі труднощі\", - сказав у неділю глава федерального уряду в ефірі телеканалу VRT у передачі, присвяченій цінам на енергію та енергопостачання.\n\nСеред заходів, покликаних полегшити прогнозовані труднощі, йдеться, зокрема, про продовження термінів роботи двох реакторів бельгійських АЕС. Наразі, повідомляють бельгійські ЗМІ, федеральний уряд веде переговори з енергетичною компанією Engie з метою продовження найменш вікових реакторів Дул 4 і Тіанж 3. Остаточна угода з оператором планується на кінець року, щоб перезапустити ці реактори після обстеження та технічного обслуговування у листопаді 2026 року на наступні 10 років.\n\nБельгія раніше оголосила курс на відмову від атомної енергетики та ставила завдання завершити використання АЕС до 2025 року. Проте різке зростання цін на енергоносії змусило країну відкласти ці плани. Уряд Бельгії вирішив продовжити термін служби двох реакторів до 2036 року на тлі енергетичної кризи.",
    "Данія, Бельгія та Нідерланди більше не приймають документи на візу від російських туристів": "Увійти за допомогою соцмереж\n\nВи можете використовувати соц. мережі для входу на сайт",
    "На 600 осіб. У Бельгії будують містечко для розселення українців": "Житло має бути готове на початку 2023 року\n\nУ Бельгії готують містечко для українців, яке екстрено зможе прийняти до 600 осіб. Роботи з будівництва 200 помешкань для біженців почнуться у вересні-жовтні.\n\nПро це TRAVEL РБК-Україна повідомляє з посиланням на evacuation.city.\n\nРозмістять біженців, яких поселили у себе місцеві сім'ї\n\nУ Фландрії – одній з трьох земель Бельгії – прийняли вже понад 16 тисяч біженців з України. Значна кількість із них мешкають у приймаючих сім'ях, багато хто – в таборах. Влада відзначає, що житла для українців бракує.\n\nЗ початку 2023 року планується відкрити нове \"екстрене селище\" на 200 помешкань в містечку Остаккер, що входить до округу міста Гент.\n\nОчікується, що завдяки новому об'єкту розміщення Гент зможе прийняти 332 біженців з України, про які зараз піклуються приймаючі сім’ї.\n\nФото: Помешкання для біженців у Бельгії (gettyimages.com)\n\nУ місті також задіють невеликі колективні притулки в кількох локаціях – загалом на 120 місць.\n\nІз 7 жовтня додаткові місця також будуть поступово пропонуватися 105 особам з України у будівлі на вулиці Хофстраат у Генті.\n\n\"Ми не знаємо, як розвиватиметься війна, тому фламандський уряд вирішив надати додаткові кошти для місцевого прийому та додаткової надзвичайної ситуації у селі\", — уточнив міністр внутрішніх справ Фландрії Барт Сомерс.\n\nУ Генті проживає тисяча українських біженців. 120 з них перебувають у колективному центрі – таборі Schoonmeersen Haute Tcole Hogent.\n\nЯк знайти безплатне житло в Бельгії\n\nНа даний момент розселення від держави чи Червоного хреста в Бельгії немає, бо ресурси вичерпані.\n\n\"Державного житла Бельгія не надає, центри біженців переповнені і перебуваючи в них, неможливо оформити документи на тимчасовий захист. Тож радимо їхати до Бельгії тільки в тому разі, якщо ви самостійно знайшли собі тимчасовий прихисток на час оформлення документів, яке може тривати кілька місяців (готель чи airbnb не підходить, має бути родина або чиєсь житло, власник якого дозволить вам зареєструватися за адресою\", - наголошують на сторінці \"Українського комітету біженців\" у Бельгії в Facebook.\n\nФото: Місця поселення біженців переповнені (gettyimages.com)\n\nТі біженці, яких селили у таборах, соціальних виплат не отримують, крім 8 євро на тиждень на кишенькові витрати. Українцям радять знайти родину, яка прийме до себе, через групи в Facebook чи спеціальні сайти. Під час реєстрації на отримання тимчасового захисту треба повідомити, чи знайдена приймаюча сім'я.\n\nДля самостійного пошуку безплатного розміщення у Бельгії у пригоді можуть стати такі сайти:\n\nНагадаємо, ми писали, що українцям варто знати про переїзд до Португалії.",
    "Нідерланди зіграють з Бельгією, Франція - з Данією: розклад матчів Ліги націй": "",
    "Волонтери з Бельгії передали морським піхотинцям три «швидкі»": "Підтримай ШоТам\n\nШоТам – медіа, яке допомагає зберігати спокій навіть під час війни. Кожна наша публікація – це привід пишатися нашою армією, волонтерами та кожним українцем. А кожен твій донат – це внесок у боротьбу на інформаційному фронті.\n\n78 Поширень Поширити Твіттнути\n\nТри карети швидкої допомоги передали підрозділам Військово-Морських Сил ЗСУ волонтери з Бельгії.\n\nПро це повідомили в інформаційному агентстві Міноборони України АрміяInform.\n\nЗазначається, що такі санітарні евакуаційні машини під час війни є важливими для збереження життя наших захисників. Буси мають обладнання, що допомагає проводити невідкладні заходи під час руху до медичного закладу.\n\nАвтомобілі передав волонтер та уродженець України Василь Галушка, який проживає в Бельгії понад 30 років. Спільно з небайдужими бельгійцями він допомагає ЗСУ. Цього разу передав три карети швидкої допомоги. Загалом з початку повномасштабної війни бельгійські волонтери надали військовим морякам вже сім таких машин.\n\nЧитайте також: «Війна не закінчується на лінії фронту». Як бойові дії впливають на екосистеми, та чи зможе природа відновитися самостійно\n\n«Транспортні засоби відрізняються один від одного. Тому машини розподілялись у підрозділи за принципом прохідності, швидкості, евакомісткості, габаритності, однотипності», — розповіла керівниця медичної служби Командування ВМС Тетяна.\n\nУ реанімобілях волонтери привезли також із Бельгії ноші, бандажі, турнікети, вакуумні матраци та інші засоби медицини.\n\nНагадаємо, польська громада подарувала Івано-Франківську реанімобіль.\n\nТакож ми повідомляли, що деокупованій громаді на Херсонщині передали реанімобіль за €40 тис.\n\nФото: armyinform.com.ua.",
    "Десять країн ЄС наполягатимуть на обмеженні цін на газ – Reuters": "Група з десяти країн Євросоюзу планують звернутися до Єврокомісії із закликом розробити план обмеження ціни на газ для всього блоку цього тижня.\n\nПро це повідомляє Reuters із посиланням на проєкт листа у розпорядженні редакції.\n\nУ листі країни просять ЄК внести пропозиції щодо обмеження ціни на газ для обговорення на засіданні міністрів енергетики ЄС у п'ятницю, після чого якнайшвидше внести відповідну законодавчу пропозицію.\n\nУ ЄС заявили, що близько 10 країн розглядають можливість підписання листа, серед яких – Бельгія, Італія, Польща, Мальта і Греція.\n\nПроект листа, адресований комісарці ЄС з питань енергетики Кадрі Сімсон, закликає до встановлення верхньої межі ціни на всі оптові операції з газом. Дискусії щодо листа тривали в понеділок, відтак його зміст ще може змінитися.\n\nУ проекті сказано, що обмеження цін на газ допоможе країнам стримати \"неприйнятний інфляційний тиск\", що б'є по домогосподарствах і підприємствах, і що такий захід може бути запроваджено без загрози для безпеки поставок.\n\nВодночас інші держави виступають проти обмеження цін на газ, що викликає сумніви в тому, що будь-яка пропозиція ЄС отримає достатню підтримку. Так, Німеччина, Нідерланди і Данія заявляють, що обмеження цін може поставити під загрозу стабільність постачання газу, чим підірве здатність ЄС накопичити газ для проходження зими.\n\nВІДЕО ДНЯ\n\nНагадуємо:\n\nЄврокомісія презентувала план екстреного реагування на ситуацію, що склалася з цінами на європейському енергетичному ринку. Наразі країни обговорюють такі пропозиції як оподаткування надприбутків енергокомпаній та обмеження споживання електрики. Їх планують затвердити їх на зустрічі міністрів у п'ятницю.\n\nВодночас інші пропозиції ЄС знаходяться в стадії розробки, зокрема щодо підтримки ліквідності для енергетичних компаній та додаткові заходи для зниження цін на газ.\n\n\n\n\n\n",
    "Джошуа відповів на ультиматум Ф'юрі та прямо на вулиці роздав пачку грошей (відео)": "Колишній чемпіон світу в суперважкій вазі Ентоні Джошуа (24 перемоги, 22 з них — нокаутом, 3 поразки), який програв у реванші Олександру Усику, відповів на ультиматум володаря поясу WBC Тайсона Ф'юрі (32 перемоги, 23 з них — нокаутом, 1 нічия), запевнивши співвітчизника-британця, що не збирається відмовлятися від запропонованого бою. Мовляв, Циганський королю, ти можеш спокійно готуватися до поєдинку на стадіоні «Прінсіпаліті» у Кардиффі (Уельс) 3 грудня.\n\n.\n\n«Я вже багато років підписуюсь під контрактами, — заявив Ентоні Джошуа. — Зволікання не залежить від мене, а від команди юристів. Саме тому їх і наймають. Якщо ти знаєш історію боксу, то в курсі, що з юридичного боку все має бути ідеальним. Для цього і існує добрий менеджмент і хороші юристи. Звісно, я підпишу контракт. Він зараз просто на опрацюванні у юристів».\n\nНагадаємо, що раніше Тайсон Ф'юрі заявив, що якщо Ей Джей до 26 вересня не підпише контракт на бій, то він відкличе свою пропозицію і шукатиме нового суперника.\n\nЗа повідомленнями британських ЗМІ, одним із останніх каменів спотикання, які можуть зірвати бій, може стати телевізійне питання. Справа в тому, що Ф'юрі транслює свої поєдинки на BT Sport і ESPN в Америці, а ось Джошуа нещодавно підписав ексклюзивний контракт з DAZN. При цьому Циганський король вважає, що його опонент після двох поразок поспіль не може висувати вимоги.\n\nЯк відомо, Ф'юрі та Джошуа вже погодили умови бою. Тайсон у разі успіху отримає 60 відсотків гонорару, Ентоні — 40. Якщо ж переможе Джошуа, то призовий фонд буде розподілено порівну.\n\nПоки ж Ентоні Джошуа повернувся до рідного району на півночі Лондона і прямо на вулиці роздав пачку 20-фунтових купюр юним фанатам, які його вітали. А члени його команди дарували шанувальникам боксера електричні скутери.\n\nРаніше «ФАКТИ» повідомляли, що Олександр Усик знайшов собі зіркового суперника.\n\nФотоколаж The Sun\n\n512\n\nЧитайте нас у Telegram-каналі, Facebook та Instagram",
    "У Арлоні (Бельгія) заснували душпастирську місію УГКЦ і представили нового душпастиря": "У Арлоні (Бельгія) заснували душпастирську місію УГКЦ і представили нового душпастиря\n\n6 вересня 2022, 17:00 120\n\nУ межах програми, що була організована довкола вшанування мощів святої Терези, які перебували в храмі Святого Мартина в Арлоні (Бельгія), у суботу, 3 вересня, відбулася Літургія в латинському обряді. У Літургії взяли участь монсеньйор Пʼєр Варен, єпископ дієцезії Намюр, та владика Гліб Лончина, Апостольський адміністратор єпархії Святого Володимира Великого в Парижі. Разом з владикою Глібом у богослужінні взяли участь о. Михайло Шевцов та о. Тарас Бордюк.\n\nПід час Меси монсеньйор Пʼєр офіційно представив о. Тараса Бордюка, священника Стрийської єпархії, що прибув душпастирювати в дієцезії Намюр, як сотрудника парафії Матері Божої Арлонської, та уділив благословення на подальше служіння. Після цього владика Гліб привітав українську громаду та прочитав декрет офіційного заснування душпастирської місії в м. Арлон та про призначення о. Тараса душпастирем.\n\n«Я з радістю приїхав сюди, щоб узяти участь у цій Службі Божій і сьогодні проголосити створення нашої місії греко-католицької тут, в Арлоні. І дякую єпископові Намюру, єпископові Пʼєру, який зволив дати своє благословення на це, отцю Паскалеві, який допомагає, і всім священникам. Хочу вас усіх тут привітати і побажати, щоб ваша спільнота росла: росла в Бозі, росла в радості Святого Духа, росла в надії. Бо справді ми переживаємо важкі часи. Ми тут на свободі, але в Україні велике горе», — зазначив владика Гліб у своєму слові до української громади.\n\nВладика також звернувся зі словами вдячності до місцевого єпископа за його благословення на створення української місії, священників за підтримку та громади вірних за теплий прийом українців.\n\nПо закінченню офіційної частини єпископ Пʼєр також розповів присутнім вірним, що в УГКЦ священники можуть мати сімʼї, та представив громаді дружину о. Тараса Христину з дітьми.\n\nМісцевість Арлону знаходиться неподалік від Люксембургу, тож вірні цієї країни тепер матимуть змогу приїжджати на регулярні богослужіння. А тим часом єпархія шукатиме можливості відкрити місію в самому Люксембурзі.\n\nДепартамент інформації УГКЦ\n\nза матеріалами Паризької єпархії святого Володимира Великого\n\nЛокації\n\nПерсони\n\nВладика Гліб Лончина\n\nАпостольський адміністратор єпархії святого Володимира Великого в Парижі для українців візантійського обряду у Франції, країнах Бенілюксу та Швейцарії\n\nДивіться також",
    "Збірна Бельгії презентувала оригінальну форму на ЧС-2022": "Збірна Бельгії представила новий комплект форми, в якому національна команда виступить на чемпіонаті світу-2022 року в Катарі.\n\nДжерсі виконана у традиційному для команди червоному кольорі з чорними та жовтими вставками. Відмінною особливістю нового екіпірування є візерунок у вигляді полум'я на рукавах. Технічним спонсором \"червоних дияволів\" є німецька компанія Adidas.\n\nНагадаємо, на груповому етапі Мундіалю Бельгія зіграє з Канадою (23 листопада), Марокко (27 листопада) та Хорватією (1 грудня). Також повідомляється, що дебют форми відбудеться вже у найближчому матчі - проти Уельсу у Лізі націй. Гра пройде 22 вересня.",
    "Футбол. День несподіванок": "Поразки зазнали чинні чемпіони світу французи\n\nЛіга націй. 6-й тур. 25 вересня.\n\nА1. Австрія – Хорватія. 1:3. Данія – Франція. 2:0.\n\nА4. Нідерланди – Бельгія. 1:0. Вельс – Польща. 0:1.\n\nС1. Фарерські Острови – Туреччина. 2:1. Люксембург – Литва. 1:0.\n\nС3. Азербайджан – Казахстан. 3:0. Словаччина – Білорусь. 1:1.\n\nD1. Андорра – Латвія. 1:1. Молдова – Ліхтенштейн. 2:0.\n\nДо несподіваних результатів насамперед віднесемо «суху» перемогу данців над чемпіонами світу французами.\n\nСправжньою сенсацією можна вважати поразку Туреччини на Фарерських островах.\n\nЛюксембург удома переграв Литву. Переможний гол на передостанній хвилині основного часу забив гравець київського «Динамо» Жерсон Родрігес.\n\nНідерланди і Хорватія вийшли до фінальної стадії, а Вельс та Австрія вилетіли в Групу В.\n\n«Голос України».",
    "Олена Зеленська провела відеорозмови з дружинами глав держав та урядів Бельгії, Австрії, Північної Македонії, Іспанії та Сербії — Офіційне інтернет-представництво Президента України": "Перша леді України Олена Зеленська продовжує відеорозмови з представницями різних країн, які долучилися до цьогорічного Саміту перших леді та джентльменів. Протягом останнього тижня вона поспілкувалася з дружинами глав держав та урядів Бельгії, Австрії, Північної Македонії, Іспанії та Сербії.\n\nМета цих розмов – закріпити й поглибити співпрацю між країнами у гуманітарній, культурній, освітній та соціальній сферах, а також у сфері ментального та фізичного здоров’я.\n\n«Як і на Саміті, в центрі наших розмов – люди. Ми говоримо про ті проекти для людей, які вже вдалося запустити, та про ті, які хотіли б реалізувати. Об'єднавши наші зусилля, ми зможемо відновити людський капітал України та засвоїти уроки, які допоможуть долати можливі майбутні світові кризи», – зазначила дружина Президента України.\n\nТак, у розмові з дружиною Прем’єр-міністра Бельгії Аннік Пендерс Олена Зеленська подякувала за те, що Бельгія однією з перших надала Україні військову допомогу, підтримала в гуманітарному та фінансовому плані, а також прихистила понад 50 тисяч українців, які через російську агресію вимушено покинули свої домівки. Крім того, Бельгія прийняла на лікування та реабілітацію 17 українських важкопоранених військових і готова й далі сприяти в цьому питанні.\n\nУ розмові з дружиною Глави Уряду Іспанії Марією Бегоньєю Гомес Фернандес перша леді України відзначила, що високо цінує зусилля уряду цієї країни зі створення сприятливих умов для українців, передусім можливостей для продовження навчання дітей і пошуку роботи для їхніх матерів, а також за швидку організацію мовних курсів для дітей і для дорослих з метою їх швидкої адаптації. Зараз в Іспанії проживає загалом близько 260 тисяч громадян України, з них 138 тисяч отримали тимчасовий захист.\n\nПід час спілкування з першою леді Північної Македонії Елізабетою Гьоргієвською Олена Зеленська подякувала їй за гуманітарну допомогу та прихисток понад 3 тисяч українських тимчасових переселенців. Крім того, Північна Македонія передала Україні майже 270 тонн гуманітарної допомоги (продукти, одяг, ліки, засоби гігієни тощо).\n\nУ розмові з дружиною Федерального президента Республіки Австрія Доріс Шмідауер, Олена Зеленська висловила подяку за те, що Австрія виявляє солідарність з українцями та продовжує надавати їм підтримку. Згідно з офіційними даними, Австрія прийняла на проживання близько 80 тисяч українців, з яких 28,5 тисячі – особи віком до 18 років. Крім того, перша леді України запропонувала Доріс Шмідауер стати патронесою книжкового проекту «Історії кращого часу» в Австрії. Проект передбачає випуск та начитку книг українських авторів українською, німецькою та нідерландською мовами. Їх поширюватимуть у Німеччині, Австрії, Бельгії та Нідерландах. Цікавинкою проекту стане можливість самостійно начитати книгу. За задумом організаторів, ініціатива допоможе дітям подолати сум, інтегруватися в середовище країни перебування та зберігати звʼязок із рідними, які залишилися вдома.\n\nПоспілкувавшись із першою леді Сербії Тамарою Вучич, дружина Президента України подякувала за допомогу, яку Сербія надає українським тимчасовим переселенцям, а також спільні спортивні табори для дітей. Зі свого боку Тамара Вучич повідомила, що Республіка Сербія хоче підтримати ініціативу Олени Зеленської із закупівлі автомобілів швидкої допомоги та передасть Україні два такі реанімобілі.\n\nНагадаємо, минулого тижня перша леді України провела розмови з дружиною Президента Європейської ради Амелі Дербаудренгієн, першою леді Латвійської Республіки Андрою Левіте, першою леді Белізу Россаною Марією Брісеньо та дружиною Президента Ісландії Елізою Рейд.\n\nДругий Саміт перших леді та джентльменів відбувся в Києві 23 липня у змішаному форматі: частина учасників долучилася за допомогою телемостів із Варшави, Брюсселя, Вашингтона та Лондона. Головна студія була розміщена в Києві, на території Національного заповідника «Софія Київська». До заходу долучилися 23 перші леді та майже 50 всесвітньо відомих спікерів. Саміт висвітлювався в понад 20 країнах світу. Захід був присвячений повоєнній відбудові України, а саме: відновленню її людського капіталу. Одним з головних завдань Саміту був збір коштів на автомобілі швидкої медичної допомоги типу С. На сьогодні вдалося зібрати понад $5,9 мільйона.",
    "Бельгія: знайшли покинутий автосалон Volvo з недоторканими 30-річними авто – фото": "У Бельгії поблизу міста Мальмеді виявили невеликий автосалон із автомобілями Volvo 240 різних версій.\n\nАвтосалон припинив роботу ще у 1990-х. Світлини опублікували на сторінці Abandoned, rotten & rusty cars у Facebook.\n\n\"Седани вкриті пилом, але гарно збереглися. Як не дивно, ці капсули часу й досі нікому не потрібні, хоча це, по суті, нові автомобілі без пробігу. За понад 30 років ніхто їх не викупив. Стан салонів машин невідомий, але крізь скло можна помітити, що в них склали журнали та брошури\", – йдеться у повідомленні.\n\nФото: Abandoned, rotten & rusty cars\n\nЧИТАЙТЕ ТАКОЖ: Показали новий дім на колесах – позашляховик\n\nАвтосалон уже став місцевою визначною пам'яткою. Щодня туди приходять десятки туристів.\n\nНевідомо, чому ці машини досі зберігаються в автосалоні, а не були розпродані з аукціону. Volvo 240 була досить популярною моделлю свого часу. Седан та універсал випускали з 1974 по 1993 роки та оснащували бензиновими та дизельними двигунами потужністю до 155 к.с.\n\nУ Великій Британії торік знайшли звалище із понад 20 покинутими преміальними позашляховиками Mercedes G-Class. Машини іржавіють просто неба. Переважно це машини 1990–2000 років випуску. Є також спеціальні \"Геліки\" серії Professional, призначені для армії та рятувальних служб.",
    "Поради нашим у Бельгії: готуйтеся довго нудьгувати і не сперечайтеся з місцевими про картошку фрі": "Поради нашим у Бельгії: готуйтеся довго нудьгувати і не сперечайтеся з місцевими про картошку фрі\n\nАртем МАСЛАКОВ 28 серпня 10:00 0\n\nФото: REUTERS/Йоганна Герон\n\nМи продовжуємо розповідати про особливості життя наших біженців/переселенців у різних країнах Європи та світу. На цей раз ми поспілкувалися з українцями (їх тут зараз, за різними даними, близько 50 тисяч осіб), які опинилися в Бельгії. Здавалося б, центр Європи, спокійна та влаштована країна, а насправді не все так просто.\n\n\"А-карта\" - шанс на виживання\n\nНаші у Бельгії сьогодні не радять іншим переселенцям їхати до цієї країни. Кажуть, чи зачекайте, чи виберіть інше місце. Тут склалася ситуація, яку українці називають замкнутим колом.\n\nОселитися знову можна тільки в таборах для біженців, організованих Червоним Хрестом. Вони переповнені і нових постояльців практично не приймають. До того ж, табір для біженців не дає можливості для отримання «статусу тимчасового захисту». Для цього потрібна реєстрація про місце проживання, а її можуть надати лише господарі квартир, які на волонтерських засадах прийняли у себе українців. Таких залишилося не так вже й багато. Люди втомилися від гостей, та й ментально не завжди ми та традиційні європейці збігаємося.\n\nІ тут виникає патова ситуація. З табору ти оформити документи не можеш, бажаючих дати притулок і дати тобі право на оформлення СВЗ немає - і ти потрапляєш у глухий кут, бо просто зняти житло і влаштуватися тут на кілька місяців не є підставою для офіційної легалізації.\n\nДля тих, хто «прорвався» та отримав сертифікат про тимчасовий захист у місцевому муніципалітеті, залишилося головне завдання – оформити так звану «А-карту». Вона діє 1 рік, але при цьому дає всі необхідні права для переселенців: гарантує соціальні виплати, забезпечує медичне страхування, дає можливість безкоштовно вивчати мову, шукати роботу, гарантує можливість для дітей навчатися у муніципальних школах та садках.\n\nІнша річ, що для отримання цієї картки вам доведеться кілька разів сходити в муніципалітет, банк, заповнити десятки майже ідентичних заявок, отримати 2-3 листи поштою (справжньою, не електронною), ще раз кілька разів сходити до банку і лише потім - о, диво! Вас визнали!». Самі бельгійці жартують: Ми ж центр Європи, от і звикайте до нашої бюрократії. Сумуйте та чекайте, коли вас покличуть».\n\nДо речі, про виплати. Самотня людина отримає від держави 1090 євро на місяць. Для сім'ї забезпечено по 750 євро на людину, а кожна дитина додатково додасть до бюджету ще 200 євро (це правило поширюється не тільки для біженців, у Бельгії будь-яка дитина має щомісячну допомогу від країни в таку суму).\n\nТакий набір можуть один раз на тиждень отримати всього за 1 євро на людину малозабезпечені сім'ї. Фото: архів Андрія Ляховця\n\nЖитло із сюрпризами\n\nКвартиру в Бельгії на довгий термін оренди знайти завжди було складно, а з напливом наших переселенців стало ще складніше. Проте доступне житло тут є.\n\n- Ми винайняли квартиру в одному з муніципалітетів Брюсселя. Їх тут 19. Сам центр Брюсселя досить маленький, а от міста (чи райони) розкидані чи не на половину країни, – розповідає нам колишній донеччанин Андрій Ляховець. - Ціна питання за дві спальні, вітальню, санвузол, маленький балкон та кухню – 1200 євро на місяць, сюди ж додаємо комуналку та оренду меблів, виходить близько 1700 євро. Але у нас дві родини, у кожній є маленька дитина, і поки що можемо потягнути таку суму, тим більше господар дав нам знижку на перший час у 50%.\n\nЯк каже Андрій, найдешевше, але окреме житло тут обійдеться не дешевше ніж 800 євро. Навіть заявлена ціна 600 євро потім накрутить на себе електрику, водопостачання, опалення, інтернет тощо. Тому, якщо хочеш вижити в цій країні, – шукай роботу.\n\nРобота – не вовк.\n\nА ось із цим якраз у Бельгії все гаразд. Знайти її можна було б бажання. Андрій розповідає: ключові моменти – це твої особисті вміння та можливість спілкуватися з колегами. Іноді вистачає середньої англійської, іноді ні. Є фірми, які відразу відмовляють у працевлаштуванні, якщо ти не говориш французькою або нідерландською (у країні дві офіційні державні мови). Існують такі підприємства, де прийнято говорити лише одному з них.\n\nПроте, пропозицій про працевлаштування досить багато. І треба розуміти: забудови, асфальтування доріг, робота на заводах тут настільки автоматизовані, що звичайний робітник, вийшовши на майданчик у білих будівельних рукавичках, швидше за все, у таких же білих повернеться до роздягальні та після зміни.\n\nОплата праці відбувається завжди вчасно та в повному обсязі (профспілки стежать). У середньому у категорії «проста фізична праця» людина заробляє від 14 до 16 євро на годину. У багатьох фірмах бонусом йде безкоштовне харчування та доставка працівника додому на своєму транспорті. А ось переробка тут категорично не вітається. По-перше, податки виростають у рази, по-друге, і про людей треба ж думати, дати можливість відпочити.\n\nБрюссель, як і вся Європа, сьогодні світиться вечорами в наших кольорах. Фото: архів Андрія Ляховця\n\nКупити невідомо що, або У чому краса Magic Bag\n\nОсь, правда, що ми знаємо про традиційні бельгійські страви, крім як про знамениті вафлі? Ну ще хіба що пиво, але його тут близько 1500 сортів і мало хто скаже, який із них є символом країни. Та й самі бельгійці пивного ажіотажу не виробляють. Ставляться як до цього (до речі, банка пива 0,33 л коштує у магазинах близько 0,9 євро – приблизно 30 грн).\n\nЧи то справа картопля фрі! Ось тут справді включається національна гордість. Якщо ви попросите у вуличного торговця French fries, він як мінімум подивиться на вас осудливо. Адже бельгійці щиро вірять, що картопля фрі – це їхній винахід. Не дарма ж вони подали заявку до ЮНЕСКО про визнання її одним із офіційних об'єктів їхньої культурної спадщини? А тут французи вирішили обуритися, стверджуючи – це їхня вигадка, і назва тому доказ. Сперечатися не потрібно, це своєрідна національна гра – чия картопля.\n\nЩо ж до звичайної, повсякденної їжі, то в тому ж Брюсселі знайти можна все, що душа забажає. На відміну від багатьох європейських країн тут достатньо і звичних українцям продуктів. Постаралися поляки, створивши мережу продовольчих магазинів. Гречка (800 г за 4 євро – наших 148 грн), оселедець, сир, кефір (1 л за 1,2 євро, або 44,5 грн).\n\nДля наших переселенців (як і для людей, що втекли з інших країн) є ще одна особливість - можливість отримувати продукти на складах передпрострочення. Ще придатних для споживання продуктів за 1 євро вам завантажать повноцінну «кравчучку», за бажання можна не голодувати цілий тиждень.\n\nНу і ноу-хау Бельгії – Magic Bag. Ви платите від 3 до 5 євро, приходьте до магазину – і вам видають упаковку продуктів. Ви не знаєте, що там, це створює інтригу та додатковий інтерес. Але точно розумієте – якби ви брали продукти просто з полиці супермаркету, це обійшлося б щонайменше вдвічі дорожче. Загалом, з їжею в Бельгії точно проблем немає, головне - розуміти, де її можна купити якісну і економно.\n\nФішка місцевих магазинів – невідомий пакет із продуктами. Усього за 3-5 євро можна купити невідомо що. Фото: архів Андрія Ляховця\n\nЇх звичаї\n\nПісля 22.00 не шуміти і «писяючего хлопчика», не фотографувати\n\nВуличне публічне життя у Бельгії закінчується близько 22.00. Вулиці порожніють, люди мирно вечеряють у своїх будинках і готуються підвестися на світанку. Вважається непристойним після 10 вечора голосно говорити і тим більше влаштовувати домашні вечірки. Взимку ця планка опускається взагалі до 20.00, і туристам, що звикли до розваг, стає особливо нудно.\n\nСкульптуру « писяючего хлопчика», офіційно заборонено фотографувати (під загрозою штрафу). Втім, на цю заборону мало хто звертає увагу. Інша справа дівчина, що «писяє», її складно знайти серед вуличок Брюсселя, та й такою символічною популярністю, як хлопчик, вона не користується. Тут є ще одна причина – її розташування у кримінальному районі.\n\nКримінальні райони, які називають толерантними бельгійцями «малокомфортними», це квартали, де живуть біженці з Африки чи країн Азії. Тут легко можуть зірвати з вас ланцюжок чи під загрозою ножа забрати гаманець. Місцеві сюди вважають за краще не ходити, а ось туристи найчастіше потрапляють.\n\nЩе одне ноу-хау бельгійців – це муніципальний велотранспорт. Автопарковок у столиці не вистачає, тому дуже багато хто пересів на велосипеди. Особливість у тому, що купуючи проїзний на місяць всього за 3 євро, ти можеш за ці гроші (вважай безкоштовно) їздити постійно. Безкоштовний проїзд обмежений 30 хвилинами, а бази для велосипедів розташовані десь за 15 хвилин їзди одна від одної. Проїхав якийсь час, узяв інший велосипед – і їдь собі далі.",
    "Перемога Магучіх на Діамантовій лізі у Бельгії: відео історичного стрибка": "КИЇВ. 3 вересня. УНН. Українська стрибунка у висоту Ярослава Магучіх виграла етап Діамантової ліги у Брюсселі (Бельгія). Національний олімпійський комітет України в Telegram показав відео історичного стрибка, інформує УНН.\n\n\n\nЦитата\n\n\"Відео історичного стрибку Ярослави Магучіх на Діамантовій лізі у Бельгії! Українка, нагадаємо, на етапі у Брюсселі (Бельгія) повторила рекорд України 1995 року, показала найкращий результат сезону у світі\", – ідеться у повідомленні.\n\nНагадаємо\n\nНа Діамантовій лізі у Бельгії Ярослава Магучіх подолала висоту у 205 см.",
    "Українська школа у Брюсселі розпочала навчальний рік": "В Українській школі ім. Ярослава Мудрого у Брюсселі розпочався новий навчальний рік.\n\nЯк передає Укрінформ, про це у Фейсбуці повідомило Посольство України в Королівстві Бельгія.\n\nЗауважується, що школа працює під керівництвом директора Олега Зимака та завуча Андріанни Семенченко.\n\nЗа словами повіреної у справах України в Бельгії Наталії Аношиної, школярі раді бачити своїх вчителів і натхненно долучаються до навчального процесу.\n\n«Бажаємо дітям успішного навчання, нових знань, цікавих уроків, а керівництву школи та викладацькому складу подальшого успішного служіння благородній меті навчати українських діток», – побажала вона.\n\nНагадаємо, у Бельгії відбулася традиційна щорічна проща українців до місця обʼявлення Пресвятої Богородиці у місті Бано, під час якої її учасники помолилися за мир і захисників України.\n\nФото: Embassy of Ukraine in the Kingdom of Belgium / Фейсбук",
    "Євробаскет-2022: результати матчів 3 вересня": "Великий і насичений день на Євробаскеті-2022 залишився позаду. Відбулись 12 матчів, всі команди зіграли по два матчі на турнірі і є можливість для перших висновків.\n\nГрупа А\n\nПоложення в групі: Іспанія – 2-0, Туреччина – 2-0, Чорногорія – 1-1, Бельгія – 1-1, Грузія – 0-2, Болгарія – 0-2\n\nВ групі А дві команди пройшли стартовий відрізок без втрат – Іспанія та Туреччина. Збірна Іспанії здобула впевнену перемогу над Грузією 90:64, не давши жодних шансів співгосподарям чемпіонату, а збірна Туреччини здобула комфортну перемогу над Болгарією 101:87. У другій чверті Болгарія була попереду з рахунком 42-35 і завершила половину гри із невеликою перевагою завдяки героїчним діям Александара Везенкова та Ді Боста. Проте зрештою вони не встигали за гравцями Туреччини. За 7 хвилин до кінця гри Болгарія поступилась 73:79, але в кінцівці гри Туреччина довела рахунок до розгромного.\n\nЩе в одному матчі дня збірна Чорногорії здобула перемогу над Бельгією 76:70. Незважаючи на 25 очок Ретіна Обасохана, бельгійці майже не мали шансів на перемогу. Чорногорія зі старту вийшла вперед і на початку четвертої чверті була попереду 70:50. Фінішний ривок не допоміг Бельгії врятуватись. Тепер у обох команд по одній перемозі в двох матчах і вся боротьба для них в групі А за вихід в плейоф попереду.\n\nЧорногорія — Бельгія 76:70 (17:14, 20:18, 31:18, 8:20)\n\nБолгарія — Туреччина 87:101 (29:31, 23:19, 19:25, 16:26)\n\nГрузія — Іспанія 64:90 (16:18, 15:22, 16:31, 17:19)\n\nГрупа В\n\nПоложення в групі: Німеччина – 2-0, Словенія – 2-0, Франція – 1-1, Боснія та Герцеговина – 1-1, Литва – 0-2, Угорщина – 0-2\n\nЗбірна Литви попри неймовірну гру у стартових матчах Євробаскету-2022 залишається без перемог. Після поразки від Словенії у другому турі литовці поступили іншому фавориту турніру збірній Франції 73:77.\n\nГра була справжньою битвою двох команд, які відчайдушно прагнули перемогти. Литва розпочала матч з перевагою в 13 очок у середині першої чверті, але на початку другої чверті Франція вирівняла гру.\n\nМатч залишався напруженим до моменту, коли за рахунку 64:62 на користь Литви Франція зробила ривок 9:0 і повела 71:64 за 2 хвилини до гри. Рокас Йокубайтіс забив два пізні триочкові, щоб скоротити відставання до одного очка, але Руді Гобер двома точними штрафними за 1,7 секунди до кінця поставив крапку у цьому яскравому протистоянні.\n\nСловенія впевнено здолала Угорщину 103:88. Словенці взяли контроль над грою зі стартового рахунку 18:2 завдяки чотирьом триочковим. Угорщина відповіла трьома трійками, щоб відігратись до семи очок, але так і не загрожувала до кінця матчу.\n\nЗбірна Німеччини здобула перемогу над Боснією та Герцеговиною 92:82. Вирішальною стала третя чверть, яку німецькі баскетболісти виграли 28:11, притому що решта три чверті залишились за боснійцями.\n\nНімеччина — Боснія і Герцеговина 92:82 (18:20, 24:27, 28:11, 22:24)\n\nЛитва — Франція 73:77 (25:23, 16:17, 15:10, 17:27)\n\nУгорщина — Словенія 88:103 (16:29, 17:25, 27:34, 28:15)\n\nГрупа С\n\nПоложення в групі: Україна – 2-0, Греція – 2-0, Італія – 1-1, Хорватія – 1-1, Естонія – 0-2, Велика Британія – 0-2\n\nЗбірна України залишилась лідером групи після другого туру. Важка і неймовірна перемога над Естонією 74:73 забезпечила команді Айнарса Багатскіса старт з двох перемог в двох матчах і приблизила нас до виходу в плейоф.\n\nТакож без поразок в групі йде Греція, яка в центральному матчі групи обіграла Італію з рахунком 85:81.\n\nМатч був насичений ривками обох команд – на вдалі відрізки Греції італійці відповідали своїми успішними атаками. Італія жодної хвилини в матчі не лідирувала, але знаходила способи реагувати на кожний сплеск греків до кінця третьої чверті, коли ривок греків 12:2, здавалось, зламав їхню рішучість – рахунок став 71:56.\n\nІталія спробувала вирвати перемогу, або хоча б перевести гру в овертайм, але лише зуміла скоротити відставання до 3 очок на останній хвилині гри.\n\nЩе в одній грі групи збірна Хорватії здобула впевнену перемогу над Великою Британією. Британці протримались півтори чверті, після чого посипались і Хорватія спокійно виграла, зберігши сили на майбутні матчі.\n\nВелика Британія — Хорватія 65:86 (17:20, 14:17, 9:35, 25:14)\n\nЕстонія — Україна 73:74 (21:15, 14:18, 26:23, 12:18)\n\nГреція — Італія 85:81 (23:17, 24:23, 24:17, 14:24)\n\nГрупа D\n\nПоложення в групі: Сербія – 2-0, Ізраїль – 2-0, Фінляндія – 1-1, Польща – 1-1, Нідерланди – 0-2, Чехія – 0-2\n\nВ групі D збірна Фінляндії здобула перемогу над Польщею з рахунком 89:59. Незважаючи на проведений овертайм напередодні, фіни виглядали свіжішими за суперника. Зіркою матчу став Сасу Салін, який набрав 18 очок, влучивши 6 із 10 дальніх кидків, да й взагалі фіни закинули 17 триочкових.\n\nЗбірна Сербії здобула свою другу перемогу над Євробаскеті, обігравши чехів без Томаша Саторанські 81:68.\n\nГосподарі трималися в першій чверті, завершивши її з відставанням у п’ять очок. Проте в другій чверті від сербів послідувала серія 15:0, після чого фаворит продовжив нарощувати перевагу, яка максимально склала 23 очки в третій чверті.\n\nГосподарі намагались повернутись до гри, але зірки збірної Сербії Василій Мічіч, Нікола Йокіч і Ваня Марінковіч своїми влучними дальніми та асистами тримали ситуацію під контролем.\n\nТакож з двома перемогами йде Ізраїль, якому Дені Авдія допоміг перемогти Нідерланди 74:67.\n\nНідерланди провели чудову гру і вели 62:61, коли Авдія взяв гру на себе, зробив особисту серію 6:0 за дві хвилини до кінця гри. Після цього Мадар влучним три очковим збільшив перевагу Ізраїля до шести очок на останній хвилині. Цього виявилось більш ніж достатньо для другої перемоги команди на чемпіонаті Європи.\n\nФінляндія — Польща 89:59 (26:16, 18:14, 20:14, 25:15)\n\nЧехія — Сербія 68:81 (15:20, 10:23, 24:17, 19:21)\n\nНідерланди — Ізраїль 67:74 (18:18, 22:14, 11:18, 16:24)",
    "Євро-2023 (U-21). Підготовка молодіжної збірної України до першого стикового матчу зі Словаччиною виходить на фінішну пряму": "Євро-2023 (U-21). Підготовка молодіжної збірної України до першого стикового матчу зі Словаччиною виходить на фінішну пряму\n\nФото прес-служби УАФ\n\nЗавтра, 21 вересня підопічні Руслана Ротаня автобусом вирушать до Жиліни, де відбудеться перший поєдинок зі словаками.\n\nУже за три дні молодіжна збірна України проведе перший матч плей-офф відбору Євро-2023 (U-21) проти Словаччини. Підготовка підопічних Руслана Ротаня виходить на фінішну пряму.\n\nІз понеділка команда працює в повному складі. Проте ще в неділю синьо-жовті провели навчальну гру, за підсумками якої тренерський штаб отримав багато інформації. Як завжди, Руслан Ротань зі своїми помічниками приділяє багато уваги теоретичній підготовці. Щодо кадрової ситуації, то, на щастя, усі футболісти здорові.\n\nДо Жиліни, де відбудеться перший матч проти словаків, українська «молодіжка» вирушить завтра по обіді автобусом. Відстань від польського міста Бельсько-Бяла до пункту призначення — усього 100 км. Передматчеве тренування відбудеться ввечері 22-го числа.\n\nНагадаємо, що поєдинки пройдуть 23-го та 27 вересня. Перший із них наша команда зіграє на стадіоні «Под Дубньом» (початок — о 19.00 за київським часом). Номінально домашній матч синьо-жовті проведуть у польському місті Бельсько-Бяла на Муніципальному стадіоні (18.30).\n\nСклад молодіжної збірної України\n\nВоротарі: Дмитро Мацапура («Зоря» Луганськ), Кіріл Фесюн («Колос» Ковалівка), Яків Кінарейкін («Дніпро-1» Дніпро).\n\nЗахисники: Арсеній Батагов («Зоря» Луганськ), Антон Боль, Костянтин Вівчаренко, Олександр Сирота (усі — «Динамо» Київ), Олександр Драмбаєв («Зюльте-Варегем», Бельгія), Дмитро Капінус («Металіст 1925» Харків), Олексій Сич («Кортрейк», Бельгія), Максим Таловєров («Слован», Чехія).\n\nПівзахисники: Артем Бондаренко, Дмитро Криськів, Олег Очеретько, Георгій Судаков (усі — «Шахтар» Донецьк), Володимир Бражко, Микола Михайленко (обидва — «Зоря» Луганськ), Ельдар Кулієв («Минай»), Олександр Назаренко («Дніпро-1» Дніпро), Іван Желізко («Валмієра», Латвія), Єгор Ярмолюк («Брентфорд», Англія).\n\nНападники: Владислав Ванат («Динамо» Київ), Богдан В’юнник («Цюрих», Швейцарія), Микола Кухаревич («Хіберніан», Шотландія), Данило Сікан («Шахтар» Донецьк).\n\nРезерв: Валентин Рубчинський («Дніпро-1» Дніпро), Едуард Козік («Шахтар» Донецьк), Роман Дідик, Марко Сапуга (обидва — «Рух» Львів), Олег Горін («Минай»), Даниїл Алефіренко, Максим Хлань (обидва — «Зоря» Луганськ), Максим Брагару («Чорноморець» Одеса), Олексій Кащук («Сабах», Азербайджан), Вікентій Волошин («Олександрія»).\n\nЄвро-2023 (U-21). Кваліфікація. Плей-офф\n\n23.09.2022, 27.09.2022\n\nХорватія — Данія\n\nСловаччина — Україна\n\nІрландія — Ізраїль\n\nІсландія — Чехія\n\nФінальний турнір: червень/липень 2023 року.\n\nУчасники фінального турніру: Румунія, Грузія, Бельгія, Англія, Франція, Німеччина, Португалія, Нідерланди, Іспанія, Норвегія, Італія, Швейцарія, чотири переможці плей-офф.\n\nПоєдинки турніру за участі 16-ти збірних приймуть чотири стадіони в Румунії (два — у Клуж-Напоці й два — у Бухаресті) та чотири у Грузії (у Батумі, Поті й два — у Тбілісі). Матч-відкриття відбудеться в Румунії, а фінал — у Грузії.",
    "«Українська книжкова поличка» відкрилася вже у 18 країнах": "Серед країн, які нещодавно долучились до ініціативи Олени Зеленської Йорданія, Хорватія, Ліван, Японія, Іспанія, Бельгія та Албанія.\n\nІще сім країн долучилися до проєкту «Українська книжкова поличка», який передбачає поширення української літератури в оригіналі та перекладах у провідних бібліотеках світу. Це Йорданія, Хорватія, Ліван, Японія, Іспанія, Бельгія та Албанія.\n\nПроєкт іще до початку повномасштабного російського вторгнення ініціювала перша леді Олена Зеленська спільно з Міністерством закордонних справ, Міністерством культури та інформаційної політики, «Українським інститутом книги» та посольствами України, які займаються передачею книг бібліотекам.\n\nТак, у Національній бібліотеці Албанії з’явилася добірка про історію, культуру України, художні твори українських авторів, література для дітей. Книги про нашу країну французькою та англійською мовами, а також видання українською поповнили брюссельську Bibliothèque Communale Hergé. Україномовні видання та книги про Україну арабською мовою передали Національній бібліотеці Йорданії.\n\nз’явилася добірка про історію, культуру України, художні твори українських авторів, література для дітей. Книги про нашу країну французькою та англійською мовами, а також видання українською поповнили брюссельську Bibliothèque Communale Hergé. Україномовні видання та книги про Україну арабською мовою передали Національній бібліотеці Йорданії. А в Національній бібліотеці Іспанії відбулася презентація унікальної двомовної антології поезії та живопису «Грудочка землі», у якій зібрані твори українських класиків. Під час заходу Посольство України передало бібліотеці кілька примірників антології. Невдовзі асортимент «Української книжкової полички» буде розширено.\n\nвідбулася презентація унікальної двомовної антології поезії та живопису «Грудочка землі», у якій зібрані твори українських класиків. Під час заходу Посольство України передало бібліотеці кілька примірників антології. Невдовзі асортимент «Української книжкової полички» буде розширено. Українська книга представлена і в Хорватії . Як повідомила хорватський міністр культури та медіа Ніна Обулєн-Коржінек, у Національній бібліотеці планують заснувати «материнський осередок» української книги, який очолить фахівець з України. А поки тут з’явилася добірка книг українською, таку ж «поличку» створили в Університетській бібліотеці в Загребі. Ще 20 книг у День Незалежності подарували Міській бібліотеці Марка Марулича в місті Спліт.\n\n. Як повідомила хорватський міністр культури та медіа Ніна Обулєн-Коржінек, у Національній бібліотеці планують заснувати «материнський осередок» української книги, який очолить фахівець з України. А поки тут з’явилася добірка книг українською, таку ж «поличку» створили в Університетській бібліотеці в Загребі. Ще 20 книг у День Незалежності подарували Міській бібліотеці Марка Марулича в місті Спліт. У Японії «Українська книжкова поличка» започаткована одразу у двох містах. У Йокогамі наприкінці квітня з’явився простір для українських громадян – кафе «Друзі». Під час урочистого відкриття Посольство України в Японії подарувало простору добірку книг. Крім того, нещодавно анонсували другу міні-бібліотеку – у токійському центрі для евакуйованих. Тут волонтери перекладають японські книжки українською мовою, також будуть представлені українські видання.\n\nГеографія нашого проєкту значно розширилась. Бо для нас не має значення, чи в країні зараз сотні тисяч українських переселенців, чи трохи більш як тисяча, як у Японії. Зараз важливо, щоб усюди, де є українці, з’являлася й українська книга – як місточок між рідним домом і тимчасовим. Як свідчення для іноземців: попри війну ми дбаємо про культуру, бо це для нас – базова потреба. І тим паче – про збереження мови й коріння, від якого нас хочуть відірвати російські загарбники, – зазначила Олена Зеленська.\n\n«Українська книжкова поличка» у Лівані розшириться на інші країни. Посольство України підготувало двадцять перекладів українських книг і планує надіслати їх у 14 арабських країн для передачі основним бібліотекам. Серед видань – поетичні твори Василя Стуса, поезія Івана Франка, «Бейрутські оповідання» Агатангела Кримського та інші книги, які поєднують українських авторів зі Сходом.\n\nрозшириться на інші країни. Посольство України підготувало двадцять перекладів українських книг і планує надіслати їх у 14 арабських країн для передачі основним бібліотекам. Серед видань – поетичні твори Василя Стуса, поезія Івана Франка, «Бейрутські оповідання» Агатангела Кримського та інші книги, які поєднують українських авторів зі Сходом. Нові «полички» з’явились і в країнах, де проєкт уже успішно реалізується. Так, у Австрії Посольство України передало україномовні художні книги для дітей та дорослих міській бібліотеці Wissensturm у Лінці. У книгозбірні запевняють: надалі планують самостійно купувати книги в українських видавців.\n\nПосольство України передало україномовні художні книги для дітей та дорослих міській бібліотеці Wissensturm у Лінці. У книгозбірні запевняють: надалі планують самостійно купувати книги в українських видавців. У Франції, де ініціатива була втілена в паризькому Центрі Помпіду, українські книги поповнять Національну бібліотеку імені Франсуа Міттерана. У ній зберігається понад 220 тисяч друкованих видань. Це одна з найбільших книжкових колекцій світу. Третя «поличка» з’явиться в Університетській бібліотеці мов і цивілізацій, чиї фонди налічують близько 1,5 млн документів 350 мовами світу, і українська посяде серед них почесне місце.\n\nЗагалом «Українські книжкові полички» функціонують у 18 країнах: Австрії, Туреччині, Литві, Словаччині, Швеції, Чехії, Франції, Нідерландах, Греції, Латвії, Фінляндії, Йорданії, Хорватії, Лівані, Японії, Бельгії, Албанії, Іспанії.\n\nВіра Коновал - pravdatutnews.com",
    "23 держави та неурядова організація хочуть долучитися до справи \"Україна проти Росії\" у ЄСПЛ": "Якщо суд підтримає їхні клопотання, вони зможуть вносити письмові подання, а в окремих випадках - брати участь у публічних слуханнях.\n\n23 держави та неурядова організація - Женевська академія міжнародного гуманітарного права і прав людини - висловили бажання долучитися до справи України проти Росії у Європейському суді з прав людини як треті особи.\n\nПро це йдеться у пресрелізі ЄСПЛ.\n\nСеред країн - Австрія, Бельгія, Хорватія, Чехія, Данія, Естонія, Фінляндія, Франція, Німеччина, Ірландія, Італія, Латвія, Литва, Люксембург, Нідерланди, Норвегія, Польща, Португалія, Румунія, Словаччина, Словенія, Іспанія та Швеція.\n\nКрім цього, попросили про продовження терміну подання заяви щодо участі як третя сторона Ісландія та Великобританія.\n\nЯк ідеться в пресрелізі, суд розгляне ці клопотання і ухвалить рішення у відповідний час.\n\nТретя сторона має право вносити письмові подання, а в окремих випадках навіть брати участь у громадських слуханнях.\n\nНагадаємо, у червні Україна подала до Європейського суду з прав людини ще один позов проти РФ. За словами глави Мін'юсту Дениса Малюськи, це масштабний позов, який \"перевершує усе, що було раніше\". У перший пакет цього позову включили величезну доказову базу \"про порушення прав людини і порушення величезної кількості норм конвенції\". Також додали вимогу про компенсацію завданих збитків. Попередня цифра - $80 мільярдів, але вона буде збільшуватися.\n\nЗгодом ЄСПЛ повідомив, що взяв до розгляду позов України.\n\nУ липні Європейський суд з прав людини у проміжному рішенні за позовом дружини українського військового зобов'язав Росію поважати права всіх українських військовополонених, які перебувають під вартою в РФ, та надавати їм медичну допомогу.",
    "Davis Cup Finals. Брати Імери несподівано принесли перемогу Швеції, австралійці розгромили Бельгію": "Кубок Девіса - The World Cup of Tennis\n\nFinals • груповий етап\n\n13-18 вересня • хард (зал)\n\nГРУПА A (Болонья, Італія)\n\nГРУПА B (Валенсія, Іспанія)\n\nГРУПА C (Гамбург, Німеччина)\n\nГРУПА D (Глазго, Велика Британія)\n\nДрузі, проект \"Великий теніс України\" просить вашої підтримки!Наш ресурс за весь час свого існування ніколи не мав спонсорів і існував тільки за рахунок реклами.Зараз ми дуже хочемо зберегти наш проект і продовжувати розвиватися після нашої перемоги!Підтримайте наш сайт будь-якою доступною для вас сумою. Це займе рівно одну хвилину для вас і допоможе нам вижити, щоб продовжувати радувати вас новинами зі світу тенісу.Дякуємо, що залишаєтеся з нами.Все буде Україна! 💙💛",
    "Коли і на яких каналах дивитися Шотландія — Україна: розклад трансляцій та прогноз на матч Ліги націй": "Коли і на яких каналах дивитися Шотландія — Україна: розклад трансляцій та прогноз на матч Ліги націй\n\nУ середу, 21 вересня, збірна України з футболу, яка перемогла Ірландію (1:0) та Вірменію (3:0), а також зіграла з ірландцями внічию (1:1), відновить виступи у Лізі націй. Підопічні Олександра Петракова на стадіоні «Хемпден Парк» у Глазго зіграють перенесений матч 1-го туру проти команди Шотландії (арбітр — 40-річний Мауріціо Маріані з Італії).\n\nРаніше українці та британці перетиналися один з одним на рівні збірних у відбірному турнірі Євро-2008, а також у півфіналі плей-оф ЧС-2022. У жовтні 2006-го в Києві «жовто-сині» перемогли — 2:0, а через рік шотландці взяли реванш у Глазго — 3:1. Остання дуель суперників відбулася 1 червня 2022 року на «Хемпден Парк». Команда Петракова перемогла суперника — 3:1.\n\nВідеоогляд матчу Шотландія — Україна — 1:3\n\nНа жаль, у вересневих поєдинках команді України через травми не допоможуть голкіпер Георгій Бущан, захисник Едуард Соболь, а також півзахисники Микола Шапаренко та Олександр Зінченко.\n\nЄ кадрові втрати і у збірної Шотландії, з якою «жовто-сині» зіграють за тиждень двічі (27 вересня — поєдинок у Кракові). В іграх з Україною британцям, які в Лізі націй двічі перемогли Вірменію (2:0 — вдома, 4:1 — у гостях) та розгромно поступилися на виїзді Ірландії (0:3), не допоможуть капітан та лідер команди, захисник «Ліверпуля» Ендрю Робертсон, а також ще два гравці оборони — Джон Суттар («Хартс»), Ліам Купер («Лідс») та форвард «Сандерленда» Росс Стюарт.\n\nБукмекери бачать фаворитом майбутньої зустрічі підопічних Стіва Кларка. Наприклад, авторитетна контора William Hill ставки на перемогу Шотландії приймає з коефіцієнтом 2,30, а на мирний результат поєдинку та на виграш «жовто-синіх» — 3,10.\n\nУ прямій трансляції на території нашої країни поєдинок Шотландія — Україна покажуть (початок — о 21:45) телеканали ICTV, «Інтер», «1+1» та «Суспільне», які перервуть телемарафон «Єдині новини» задля показу матчу національної збірної.\n\nЛіга націй. Дивізіон В. Група 1. Матч 1-го туру\n\n21 вересня (середа)\n\nШотландія — Україна 21:45 ICTV, «Інтер», «1+1», «Суспільне»\n\nСтановище команд у групі 1 дивізіону В Ліги націй: 1. Україна — 7 очок (3 матчі); 2. Шотландія — 6 (3); 3. Ірландія — 4 (4); 4. Вірменія — 3 (4).\n\nРаніше «ФАКТИ» повідомляли, що Олександр Петраков оголосив склад збірної України на матчі Ліги націй.\n\nФото uaf.ua\n\n7350\n\nЧитайте нас у Telegram-каналі, Facebook та Instagram",
    "Ярмоленко влаштував у збірній України «дідівщину» (відео)": "Збірна України з футболу прилетіла з Варшави до Глазго, де 21 вересня відновить виступи у Лізі націй поєдинком проти команди Шотландії.\n\nПід час одного з тренувань перед від'їздом зі столиці Польщі лідер «жовто-синіх» Андрій Ярмоленко влаштував у таборі збірної «дідівщину», провчивши молодь.\n\n«Ось що буває, коли кидаєш виклик Ярмоленко у тенісболі. Олександр Тимчик та Богдан Михайличенко, схоже, більше не будуть», — говорить підпис до кумедного відео на zbirna.ua в Instagram.\n\nЗазначимо, що збірна України, яка втратила через травми Георгія Бущана, Миколу Шапаренка, Олександра Зінченка та Едуарда Соболя, вирушила до Шотландії в усіченому складі. Разом з тренерським штабом на борт літака у Варшаві піднялися 17 футболістів. При цьому в столиці Польщі залишився голкіпер Євген Волинець, який не має британської візи (він був довикликаний до команди після травми Бущана). Дебютант збірної приєднається до партнерів уже у Єревані, де хлопці Петракова 24 вересня проведуть наступний матч Ліги націй проти Вірменії, повідомляє офіційний сайт УАФ.\n\nУ Глазго наша команда розмістилася у добре знайомому футболістам готелі Crowne Plaza (там «жовто-сині» жили перед переможними матчами проти Швеції у 1/8 фіналу Євро-2020 та Шотландії у півфіналі плей-оф відбору ЧС-2022). Там до збірної приєдналися ще семеро легіонерів — Руслан Малиновський, Віктор Коваленко, Віталій Миколенко, Роман Яремчук, Тарас Качараба, Андрій Лунін та Данило Ігнатенко. Увечері у понеділок команда провела спільне тренування на полі стадіону «Партік Тісл».\n\nНагадаємо, що, окрім матчів з Шотландією у Глазго та Вірменією у Єревані, збірна України, яка перемогла у групі Ірландію (1:0) та Вірменію (3:0), а також зіграла з ірландцями внічию (1:1), у вересні проведе ще один поєдинок Ліги націй (з шотландцями 27-го у Кракові).\n\nСтановище команд у групі 1 дивізіону В Ліги націй: 1. Україна — 7 очок (3 матчі); 2. Шотландія — 6 (3); 3. Ірландія — 4 (4); 4. Вірменія — 3 (4).\n\nРаніше «ФАКТИ» повідомляли, що росія вимагає дискваліфікувати головного тренера збірної України Олександра Петракова за висловлювання про війну.\n\nФото uaf.ua\n\n4975\n\nЧитайте нас у Telegram-каналі, Facebook та Instagram",
    "Когда Украине поставят NASAMS, Берлин отбирает заводы \"Роснефти\", новое оружие из США: новости дня": "В Євросоюзі та США відреагували на виявлення масових поховань у звільненому Ізюмі. На Заході шоковані знахідкою та заявляють про чергово свідчення російської жорстокості в Україні.\n\nЧимало новин надходило щодо військової допомоги Україні.\n\nСША передадуть ще зброї на $600 мільйонів та впродовж двох місяців дадуть комплекси NASAMS. Крім того, до України прямують бронетранспортери M113 з Литви, а Греція з Німеччиною нарешті погодили передачу Збройним силам 40 радянських БМП-1.\n\nТа й Бельгія готує військову допомогу Україні на 12 млн євро.\n\nТакож були новини щодо ізоляції Росії та росіян, енергокризи, політики Євросоюзу щодо агресора.\n\nБільше важливих і цікавих новин дня 16 вересня у нашому дайджесті.\n\nТакож підписуйтеся і на наш Telegram-канал - так зручніше отримувати дайджести та іншу важливу і цікаву інформацію!\n\nРеакція на масові поховання в Ізюмі\n\nПолітики країн Заходу реагують на масові поховання у звільненному Ізюмі Харківської області.\n\nДержавний секретар США Ентоні Блінкен у п’ятницю заявив, що масове поховання Ізюмі є черговим свідченням російської жорстокості в Україні.\n\nГоловний дипломат ЄС Жозеп Боррель заявив, що Євросоюз глибоко шокований масовими могилами з понад 440 загиблими, які представники українських органів виявили в Ізюмі…\n\nЗа його словами, ЄС найрішучіше засуджує ці звірства.\n\nМЗС Австрії шоковане відкриттям масового поховання в Ізюмі та закликало до притягнення відповідальності винних.\n\nЯк сказав Блінкен на пресконференції, необхідно \"створити доказову базу і задокументувати звірства, які були скоєні\". На його думку, \"в багатьох випадках вони будуть рівнозначні воєнним злочинам\".\n\nВідреагували на знахідку і країни Балтії.\n\nЧерез це глава МЗС Естонії закликав ЄС поквапитися з восьмим пакетом санкцій, а президент країни заявив, що це доводить воєнні злочини Росії.\n\nПрезидент Литви закликав всіма засобами допомагати Україні, а глава МЗС Латвії побачив черговий доказ того, що РФ – терористична держава.\n\nОцінки Заходу щодо війни\n\nГенеральний секретар НАТО Єнс Столтенберг заявив, що Збройні сили України показали себе дуже ефективними, але це ще не початок кінця війни.\n\nМіністр оборони Німеччини допускає, що військові резерви РФ можуть бути меншими, ніж вважалося.\n\n\"Уявлення про те, що російські сили мають у своєму розпорядженні фактично необмежені військові засоби... не відповідає дійсності\", – сказала міністерка оборони Німеччини Крістіне Ламбрехт.\n\nА канцлер Німеччини Олаф Шольц у п’ятницю визнав, що реакція на протиправну анексію Росією Криму у 2014 році мала б бути інакшою.\n\n\"Я хочу сказати абсолютно однозначно, що, мабуть, принаймні, озираючись назад, було б цілком правильним жорсткіше зреагувати на анексію Криму\", – сказав німецький канцлер.\n\nА посол Росії у Швеції, зберігаючи традиції залякування, заявив, що якби Російська Федерація оголосила війну, то швидко б захопила Україну.\n\nДопомога від США, Литви та Бельгії\n\nПрезидент Сполучених Штатів Джо Байден підписав розпорядження про надання Україні близько $600 мільйонів військової допомоги.\n\nДо нового пакету допомоги США Україні увійдуть додаткові снаряди для реактивних систем залпового вогню HIMARS та 36 тисяч боєприпасів для 105-міліметрових гармат.\n\nПакет допомоги також передбачає 1000 високоточних 155-міліметрових артилерійських снарядів та чотири протиартилерійські радари.\n\nКрім того, Україна отримає чотири вантажівки та вісім причепів для перевезення важкої техніки, протибезпілотні повітряні системи, обладнання для розмінування, протипіхотні міни Claymore, підривні заряди, стрілецьку зброю та боєприпаси, прилади нічного бачення, зимову форму.\n\nТакож у Пентагоні повідомили, що перші дві батареї зенітно-ракетних комплексів NASAMS будуть передані Україні протягом наступних двох місяців.\n\nКрім того, міноборони Литви повідомило, що бронетранспортери M113 прямують до України.\n\nДо того ж Греція з Німеччиною через майже чотири місяці погодили передачу Україні 40 радянських БМП-1.\n\nА Бельгія готує військову допомогу Україні на 12 млн євро.\n\nЄвропа і Росія\n\nУ Раді Європи заявили про необхідність притягнути РФ до відповідальності за військову агресію, а Європарламент вимагає від Російської Федерації припинити примусові депортації українців.\n\nНімеччина, Польща і Франція підтримують перегляд політики Євросоюзу щодо Росії.\n\nСлід додати, що РФ перестала бути учасницею Європейської конвенції про права людини.\n\n\"Транспортний безвіз\" та транзит аміаку\n\nПрезидент Володимир Зеленський затвердив угоду між Україною та Євросоюзом про вантажні перевезення автомобільним транспортом - так званий \"транспортний безвіз\".\n\nУгода скасовує необхідність отримання українськими перевізниками відповідних дозволів для здійснення двосторонніх та транзитних перевезень в держави ЄС та дозволяє уникнути зупинки експорту української продукції через автомобільні пункти пропуску.\n\nТакож Угода передбачає заходи зі спрощення визнання водійських документів. Відтепер Україна та ЄС звільняють власників посвідчень водіїв, виданих однією зі сторін, від вимоги мати міжнародне посвідчення водія.\n\nТермін угоди становить один рік із можливістю пролонгації, а тимчасово вона почала діяти у день підписання.\n\nКрім того, Зеленський у п'ятницю заявив, що підтримає ідею відновлення експорту російського аміаку через Україну лише в тому випадку, якщо Росія поверне Україні українських військовополонених.\n\n\"Я проти поставок аміаку з РФ через нашу територію. Я б робив це тільки в обмін на наших полонених. Ось що я запропонував ООН\", – сказав глава держави.\n\nІзоляція Росії та росіян\n\nШвейцарія зупинила спрощену видачу віз для росіян та призупиняє обмін податковою інформацією з Росією.\n\nДо того ж Латвія обмежує в'їзд росіян із шенгенськими візами.\n\nТим часом, у США висловлюють розчарування впливом санкцій на російську економіку.\n\nВисокопоставлені американські чиновники розчаровані тим, що санкції поки що не мали значного впливу на російську економіку, і тепер прогнозують, що найсуворіші наслідки, ймовірно, не виявлять себе раніше початку наступного року.\n\nЕнергокриза\n\nНімеччина передає управління активами \"Роснефти\" під державний контроль. Йдеться, зокрема, про німецькі дочки \"Роснефти\" Rosneft Deutschland і RN Refining & Marketing.\n\nRosneft Deutschland забезпечує близько 12% нафтопереробних потужностей Німеччини, що робить її однією з найбільших нафтопереробних компаній у Німеччині.\n\nУ Швейцарії громадські будівлі опалюватимуться не вище 20 градусів.\n\nА Туреччина погодилася платити за 25% газу з Росії в рублях.\n\nІнше: Орбан кепкує з Європарламенту\n\nВ Естонії позбавили постійного дозволу на проживання росіянина, який ображав українок на пляжі.\n\nЄСПЛ виніс рішення за позовом українця, який відмовився надягати маску в супермаркеті.\n\nКитайську делегацію не пустили до Вестмінстерської зали для прощання з Єлизаветою II, а лідер Китаю пропустив вечерю з Путіним та Ердоганом на спільному саміті.\n\nУ МЗС Чехії виявили \"крота\", що передавав секретну інформацію розвідці РФ.\n\nМісто в Нідерландах судиться з Twitter, вимагаючи видалити твіти з теорією змови про сатаністів.\n\nОрбан назвав \"нудним жартом\" заклик Європарламенту покарати Угорщину за порушення цінностей ЄС.",
    "З 1 листопада 2022 року ЄСПЛ очолить суддя від Ірландії": "Реклама\n\nУ Страсбурзі відбулися вибори нового Голови Європейського суду з прав людини. ЄСПЛ очолила суддя від Ірландії Шіфра О'Лірі, яка замінить на цій посаді свого ісландського колегу Роберта Спано.\n\nЦе перша жінка на посаді Голови ЄСПЛ. Вона розпочне виконання своїх обов'язків 1 листопада 2022 року.\n\nШіфра О'Лірі народилася в Дубліні (Ірландія). Ступінь бакалавра цивільного права здобула в Університетському коледжі Дубліна 1989 року, PhD - в Інституті Європейського університету у Флоренції (Італія) 1993 року.\n\nПрофесійна кар'єра майбутньої судді була пов'язана з науковою діяльністю. У 1994 - 1996 роках вона працювала запрошеним науковим співробітником кафедри міжнародного публічного права Університету Кадіса (Іспанія), Інституту досліджень публічної політики (Великобританія), працювала помічником директора Центру європейських правових досліджень Кембриджського університету (Великобританія) та співробітником Еммануельського коледжу. Упродовж 1999 - 2004 років працювала на юридичному факультеті Університетського коледжу Дубліна, а з 2003 року - професором Коледжу Європи (Бельгія). У 1996 - 2015 роках очолювала один зі структурних підрозділів Суду Європейського Союзу (Люксембург).\n\nУ липні 2015 року Шіфра О'Лірі призначена суддею ЄСПЛ, у 2020 році - головою секції. Із січня 2022 року була заступником Голови Суду.\n\nДетальніше з біографією новообраної очільниці ЄСПЛ можна ознайомитися за посиланням.\n\nЗа повідомленням порталу «Судова влада України»\n\nПотрібно знайти судове рішення за НПА чи контекстом? LIGA360 має 35 смарт-фільтрів для пошуку справ. Аналізуй судову практику в один клік.\n\nЧитайте також:\n\nРада адаптувала законодавство під ратифіковану Конвенцію про угоди про вибір суду",
    "44 артбригада знищила позиції ворога на сході (ВІДЕО)": "Підтримай ШоТам\n\nШоТам – медіа, яке допомагає зберігати спокій навіть під час війни. Кожна наша публікація – це привід пишатися нашою армією, волонтерами та кожним українцем. А кожен твій донат – це внесок у боротьбу на інформаційному фронті.\n\n163 Поширень Поширити Твіттнути\n\nБійці 44-ї бригади завдали артилерійських ударів по ворогу на східному напрямку, знищивши їхні позиції.\n\nВідео опублікували на фейсбук-сторінці 44 окремої артилерійської бригади імені гетьмана Данила Апостола.\n\n«Працює 44 бригада. Звільняємо Україну», — написали наші захисники.\n\nДивіться відео: Оперний співак змінив фрак на робу і рятує будівлю ХІХ ст. на Прикарпатті\n\nПро 44 ОАБр\n\n44-та окрема артилерійська бригада імені гетьмана Данила Апостола — військове з’єднання, сформоване після початку російської агресії, восени 2014 року. Бригада вела бої на Бахмутці, під Дебальцевим і названа на честь гетьмана Данила Апостола — Гетьмана Війська Запорозького, голови Гетьманщини на Лівобережній Україні у XVIII столітті.\n\nНагадаємо, бійці 44 ОАБр знищили ворожу гаубицю «Мста-Б» із боєприпасами.\n\nТакож ми повідомляли, як бійці 73-го морського центру спецоперацій спалили ворожий танк.\n\nФото: facebook.com/44art.br.",
    "Які країни ЄС заборонили видавати шенгенські візи громадянам росії": "Одинадцять країн Європи припиняють видавати в'їзні візи росіянам, не чекаючи на спільне рішення ЄС, — журналіст\n\nПісля того, як на засіданні міністрів закордонних справ країн Євросоюзу було ухвалене рішення щодо припинення дії угоди про спрощений порядок видачі віз громадянам рф, низка країн ЄС перестали видавати росіянам дозвільні документи.\n\nПро це повідомляє журналіст Ростислав Демчук. «Польща, Словаччина, Чехія, Румунія, Нідерланди, Бельгія, Данія, Мальта, Литва, Латвія та Естонія перестають видавати візи росіянам, не чекаючи спільного рішення ЄС», — написав він на своїй сторінці у соцмережах.\n\nДо речі, ще до засідання міністрів Польща, Естонія, Латвія та Литва заявляли про готовність обмеження в'їзду або заборони видачі віз громадянам росії на національному рівні.\n\nА Естонія з 18 серпня закрила в'їзд на свою територію громадянам росії з естонськими шенгенськими візами.\n\nФото Pixabay\n\n955\n\nЧитайте нас у Telegram-каналі, Facebook та Instagram",
    "Кваліфікація ЧС-2023: результати матчів 28 серпня": "У неділю, 28 серпня, відбулося шість матчів другого раунду кваліфікації чемпіонату світу 2023 року.\n\nСербія здолала Туреччину завдяки 24 очкам і 10 підбиранням від Миколи Йокіча. Греція Янніса Адетокумбо впевнено перемогла Бельгію, а Фінляндія переграла Естонію і стала першою європейською збірною, яка гарантувала собі участь у чемпіонаті світу.\n\nЧемпіонат світу-2023\n\nКваліфікація. Другий раунд\n\nГрупа I\n\nВелика Британія - Латвія 80:87 (16:24, 22:14, 22:26, 20:23)\n\nВелика Британія: Хесон 15 + 8 підбирань + 8 передач, Оласені 14 + 6 підбирань, Нельсон 11 + 8 передач\n\nЛатвія: Порзингіс 29 + 14 підбирань, Ломажс 16, Бертанс 11\n\nГреція – Бельгія 85:68 (30:15, 19:18, 15:11, 21:24)\n\nГреція: Я. Адетокумбо 24 + 7 підбирань, Дорсі 22, Калатес 12 + 5 передач\n\nБельгія: Обасохан 14, Бако 12 + 9 підбирань, Житло 10 + 5 підбирань\n\nТуреччина – Сербія 72:79 (11:26, 17:21, 27:18, 17:14)\n\nТуреччина: Осман 22 + 6 підбирань, Коркмаз 18, Шенгюн 17\n\nСербія: Йокіч 24 + 10 підбирань, Гудурич 14 + 6 передач, Калініч 14 + 6 підбирань, Лучич 11\n\nПоложення команд: Латвія – 5-1, Греція – 4-2, Бельгія – 3-3, Сербія – 3-3, Туреччина – 2-4, Велика Британія – 1-5.\n\nГрупа J\n\nНімеччина – Словенія 90:71 (17:20, 16:11, 28:15, 29:25)\n\nНімеччина: Шрьодер 17 + 10 передач, Вагнер 16 + 7 підбирань, Обст 13 + 6 підбирань, Фойгтманн 11 + 14 підбирань\n\nСловенія: Дончич 23 + 6 підбирань + 5 передач, Тобі 10 + 5 підбирань, Драгич 9\n\nЕстонія – Фінляндія 68:76 (21:23, 15:24, 19:10, 14:19)\n\nЕстонія: Котсар 14 + 9 підбирань, Крііса 13\n\nФінляндія: Салін 20, Маркканен 18 + 9 підбирань, Мадсен 11 + 12 підбирань\n\nІзраїль – Швеція 83:95 (23:24, 15:28, 22:18, 23:25)\n\nІзраїль: Мадар 27, Соркін 13 + 7 підбирань, Авдія 13 + 5 підбирань\n\nШвеція: Борг 20, Пантцар 18+6 передач, Біргандер 16+7 підбирань\n\nПоложення команд: Фінляндія – 7-1, Німеччина – 7-1, Словенія – 5-3, Ізраїль – 3-5, Швеція – 3-5, Естонія – 2-6.",
    "Євро-2023 (U-21). Руслан Ротань назвав склад молодіжної збірної України на стикові матчі з командою Словаччини": "Євро-2023 (U-21). Руслан Ротань назвав склад молодіжної збірної України на стикові матчі з командою Словаччини\n\nФото прес-служби УАФ\n\nГоловний тренер молодіжної збірної України Руслан Ротань оприлюднив склад команди для участі в матчах плей-офф відбору Євро-2023 (U-21) зі Словаччиною.\n\nСклад молодіжної збірної України\n\nВоротарі: Дмитро Мацапура («Зоря» Луганськ), Анатолій Трубін («Шахтар» Донецьк), Кіріл Фесюн («Колос» Ковалівка).\n\nЗахисники: Арсеній Батагов («Зоря» Луганськ), Антон Боль, Костянтин Вівчаренко, Олександр Сирота (всі — «Динамо» Київ), Олександр Драмбаєв («Зюльте-Варегем», Бельгія), Дмитро Капінус («Металіст 1925» Харків), Олексій Сич («Кортрейк», Бельгія), Максим Таловєров («Слован», Чехія).\n\nПівзахисники: Артем Бондаренко, Дмитро Криськів, Олег Очеретько, Георгій Судаков (усі — «Шахтар» Донецьк), Володимир Бражко, Микола Михайленко (обидва — «Зоря» Луганськ), Ельдар Кулієв («Минай» Ужгород), Олександр Назаренко («Дніпро-1» Дніпро), Іван Желізко («Валмієра», Латвія), Єгор Ярмолюк («Брентфорд», Англія).\n\nНападники: Владислав Ванат («Динамо» Київ), Богдан В’юнник («Цюрих», Швейцарія), Микола Кухаревич («Хіберніан», Шотландія), Данило Сікан («Шахтар» Донецьк).\n\nРезерв: Яків Кінарейкін, Валентин Рубчинський (обидва — «Дніпро-1» Дніпро), Едуард Козік («Шахтар» Донецьк), Роман Дідик, Марко Сапуга (обидва — «Рух» Львів), Олег Горін («Минай», Ужгород), Даниїл Алефіренко, Максим Хлань (обидва — «Зоря» Луганськ), Максим Брагару («Чорноморець» Одеса), Олексій Кащук («Сабах», Азербайджан), Вікентій Волошин («Олександрія»).\n\nПоєдинки пройдуть 23-го та 27 вересня поточного року. Перший матч проти словаків наша команда зіграє на виїзді — у Жиліні, на стадіоні «Під Дубньом» (початок — о 19.00 за київським часом). Номінально домашній поєдинок синьо-жовті проведуть у польському місті Бельсько-Бяла на Муніципальному стадіоні (18.30).\n\nЄвро-2023 (U-21). Кваліфікація. Плей-офф\n\n23.09.2022/27.09.2022\n\nХорватія — Данія\n\nСловаччина — Україна\n\nІрландія — Ізраїль\n\nІсландія — Чехія\n\nФінальний турнір: червень/липень 2023 року.\n\nУчасники фінального турніру: Румунія, Грузія, Бельгія, Англія, Франція, Німеччина, Португалія, Нідерланди, Іспанія, Норвегія, Італія, Швейцарія, чотири переможці плей-офф.\n\nПоєдинки турніру за участі 16-ти збірних приймуть чотири стадіони в Румунії (два — у Клуж-Напоці й два — у Бухаресті) та чотири у Грузії (у Батумі, Поті й два — у Тбілісі). Матч-відкриття відбудеться в Румунії, а фінал — у Грузії."
}