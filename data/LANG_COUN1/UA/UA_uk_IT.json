{
    "\"Хороші фашисти\" та загроза для Європи: що чекати Україні від нового уряду Італії": "Радість Джорджії Мелоні від перемоги цілком очікувана. Але чи буде рада Європа?\n\nЗа півтора року після капітуляції нацистської Німеччини, у грудні 1946-го, в Римі був заснований Італійський соціальний рух – партія, що офіційно ґрунтувалася на ідеології неофашизму. Її засновниками та спонсорами стали прибічники страченого у квітні 1945 року лідера фашистів Італії Беніто Муссоліні.\n\n\n\nПісля того партія пройшла низку перетворень, політичних злиттів та розлучень; вона заходила у дискусії про прийнятність ідеології фашизму і виходила з них (не відмовляючись, утім, від свого минулого); часом навіть мала відносно непогані політичні рейтинги – але ніколи як самостійна партія не була у владі. Італійські неофашисти звикли до ролі опозиційної, а найчастіше позапарламентської партії – аж доки у вересні 2022 року партія \"Брати Італії\" (Fratelli d'Italia) не увірвалася на владний олімп, отримавши перше місце на парламентських виборах.\n\nЛідерка \"Братів\" Джорджія Мелоні тепер буде прем’єр-міністром Італії. А її союзниками по коаліції стануть політики, яких вважали головними друзями Путіна у Європі – Маттео Сальвіні з партією \"Ліга\" та Сільвіо Берлусконі (\"Вперед, Італіє\").\n\nПарадоксально, але ця гримуча суміш ще не означає катастрофічних змін у політиці Італії щодо України та Росії. А за вдалого перебігу подій можна зберегти основні здобутки. Для цього Україні, передусім на офіційному рівні, але також у суспільстві, варто утриматися від демонізації нової італійської влади.\n\nБо за всіх нюансів Італія Мелоні – це для нас зовсім не Угорщина Орбана. Але вона може стати \"новою Угорщиною\" для Європи – і реформа, яка до цього здатна призвести, вже розроблена\n\nЧому це так – дивіться у спільному відео редактора ЄП Сергія Сидоренка та постійної авторки ЄП з питань Італії Вікторії Вдовиченко.\n\nА для тих, хто віддає перевагу читанню – як зажди, пропонуємо також текстову версію статті на цю тему.\n\nФашисти? Як так могло статися?\n\nЦе справді так, і це не перебільшення – але є і нюанси.\n\nПартія \"Брати Італії\" юридично є новою на політичній мапі Італії, вона заснована лише у 2012 році, але вона є політичною правонаступницею вже згаданого Італійського соціального руху. \"Братів\" заснували праворадикали, що відкололися від правої партії скандально відомого експрем’єра Італії Сільвіо Берлусконі.\n\nТоді лідери новоствореної партії всіляко, навіть за допомогою партійної символіки, намагалися підкреслити, що її корінням є саме італійські неофашисти, які у 2009 році, під брендом \"Національний Альянс\", ненадовго влилися у партію Берлусконі, яка зрештою виявилася для них недостатньо праворадикальною.\n\nЛоготипи неофашистського Італійського соціального руху 1946 року; його наступниці, партії \"Національний Альянс\", та сьогоднішньої партії \"Брати Італії\"\n\nДля багатьох українських читачів все це може звучати дико – як у Європі після Другої світової можуть існувати партії, що сповідують неофашизм? Невже він не заборонений після Нюрнберзького трибуналу?\n\nРіч у тім, що від часів Радянського союзу в Україні лишилося поширеним дещо некоректне сприйняття фашизму як ідеології третього Рейху, синоніму слова \"нацизм\" (на кшталт словосполучення \"фашистська Німеччина\"). Утім, у Європі ці споріднені ідеології розрізняють, а Нюрнберг згадують як засудження саме нацизму. Жоден італійський фашист не опинився на лаві підсудних Нюрнберзького трибуналу 1945-46 років (Муссоліні був страчений у Італії ще навесні 1945 року)\n\nТому – попри значний суспільний осуд – в Італії лишалися також симпатики Муссоліні та фашизму, хоча й вони уникали вшивати у свої програми цей термін, що став токсичним.\n\nТа повернемося до переможця нинішніх виборів, партії \"Брати Італії\".\n\nТреба визнати, що зараз вони здобули широку популярність, зокрема, через те, що зробили свою публічну ідеологію більш поміркованою, ледь не правоцентристською. Там, звісно ж, немає виправдання насильства чи придушення політичних опонентів, яке було основою ідеології нацизму 100 років тому. \"Брати Італії\", звісно ж, не кажуть про ідеологію расових переваг тощо – але від них варто чекати яскраво вираженої антиміграційної політики.\n\nЗрештою, їхня лідерка Джорджія Мелоні не відхрещується від того, що захоплювалася постаттю та ідеями Муссоліні.\n\nТа для нас, українців, найважливіше те, якою буде політика уряду Італії щодо України.\n\nІ ось тут не все так погано, як може видаватися.\n\nНе лише \"неофашисти\", а й \"друзі Путіна\"?\n\nПерший погляд на результати виборів створює ще гірше враження, аніж інформація про партію-переможицю.\n\nХоча перемога \"Братів Італії\" справді вражає. Партія отримала свій історично найвищий результат – близько 26% (можливо, до кінця підрахунків результат дещо зміниться). Для порівняння, у 2018 вони мали лише 4% і вважали це успіхом!\n\nАле не менш важливими для України є ще дві партії правої коаліції, які взяли близько 8,5% та близько 8% відповідно та посіли на виборах четверте та п’яте місця.\n\nПерша з них – партія \"Ліга\" на чолі з Маттео Сальвіні. Друга – партія Сільвіо Берлусконі \"Вперед, Італіє\". Обидва згадані лідери мають імідж \"друзів Путіна\", і не без підстав.\n\nБа більше, Сільвіо Берлусконі відкрито підтримує Росію та навіть її агресію проти України.\n\nВиступаючи в ефірі телеканалу Rai, Берлусконі сказав, що до війни проти України \"Путіна підштовхнув російський народ, партія, його міністри\" і що вторгнення мало на меті \"захистити сепаратистів на сході України\".\n\nА ще – взявся давати поради Росії про те, як їй варто було діяти для поразки України.\n\nЦі заяви шокували багатьох навіть в Італії і засвідчили, що Берлусконі, відомий багатьом як особистий друг Путіна, найімовірніше, лишиться виразником інтересів Росії, коли буде розглядатися питання постачання зброї, санкцій тощо. Сам Берлусконі обрався у Сенат (верхню палату) італійського парламенту.\n\nМаттео Сальвіні має, можливо, менш тривалий, але не менш тісний зв’язок з Кремлем. До того ж він робив речі, які мали би зруйнувати репутацію пристойного політика – але не в Італії. Достатньо згадати, що у 2014 році, перебуваючи в опозиції, він їздив до Криму, щоби підтримати анексію півострова, а потім заявляв, що хотів би бачити Путіна в кріслі прем'єр-міністра Італії.\n\nУ 2018 році, прийшовши до влади, Сальвіні оголосив, що \"анексія Криму законна, в Україні була псевдореволюція\", а у 2019 розгорівся скандал через російське фінансування партії \"Ліга\".\n\nСловом, розклад сил може видаватися катастрофічним для України... Але не впадаймо у відчай!\n\nДружити з Путіним нині не модно\n\nУ той час як 85-річний скандальний експрем’єр Берлусконі лишається твердим у своїй прихильності до російського диктатора, про інших цього не скажеш.\n\nЯк не дивно, але навіть Сальвіні, який здавався найбільш зав’язаним на росіян через Крим та \"засвічені\" російські гроші, змінив публічну позицію.\n\nРобити це він почав ще на початку вторгнення, але невдало – тоді Сальвіні поїхав до Польщі, на кордон з Україною, щоб \"допомогти біженцям\", але пропутінського політика упізнали і прогнали. Але перед виборами він знову взяв на озброєння антиросійську риторику.\n\nКілька тижнів тому лідер \"Ліги\" заявив, що підтримує продовження постачання Італією зброї Україні (хоча лише влітку був проти!), а за кілька днів до виборів у телеефірі розкаявся, запевнивши, що війна повністю змінила його ставлення до Росії.\n\nЧи можна вірити у щирість цих заяв? Не факт.\n\nСальвіні дозволяє собі розвертатися на 180 градусів залежно від обставин, бо у \"Ліги\" немає позиції з цих питань. Просто Маттео Сальвіні – досвідчений популіст, який вловлює настрої суспільства. А ті нині – не на боці скаженого російського агресора.\n\nАле \"Ліга\" від цього не стала антиросійською чи проукраїнською. Тож варто чекати, що підтримка України буде обмеженою і залежною від обставин.\n\nАле коли питання дійде, наприклад, до санкцій – Сальвіні цілком зможе зайняти пропутінську позицію з аргументами \"я проти, але не заради РФ, а заради італійського бізнесу\".\n\nОднак головна партія коаліції, схоже, лишатиметься на нашому боці.\n\n\"Брати Італії\" підтримували Україну, ще коли були в опозиції. Їхня лідерка Джорджія Мелоні та інші депутати голосували за надання Україні зброї, коли той же Сальвіні був проти. І вона й надалі наполягає, що продовжуватиме це робити.\n\nА ще ходять чутки, що у Мелоні склалися чудові стосунки з Маріо Драгі – чинним прем’єром Італії, який підтримував Україну в усіх питаннях і став одним з архітекторів надання Україні статусу кандидата в члени ЄС. Подейкують, що Драгі може навіть обійняти непогану посаду в Брюсселі на прохання Мелоні. Тож підтримка України \"Братами Італії\", як варто чекати, також збережеться.\n\nА ця партія має найбільше голосів.\n\nІ навіть якщо інші члени коаліції (як-от Сальвіні та Берлусконі) відмовляться – в парламент Італії пройшло чимало депутатів, готових підтримувати голосування навіть з опозиції. Йдеться передусім про Демократичну партію (друге місце, майже 20% голосів) та Italia Viva (шосте місце, близько 7,5%).\n\nЗвісно, це не означає, що проблем немає. Але на ключові голосування голоси знайдуть. Та й найближчі місяці Рим буде зайнятий внутрішніми проблемами і з’ясуванням відносин з ЄС.\n\nА от у 2023 році, з посиленням фінансової та енергетичної кризи, ситуація може стати більш проблемною. І Україні треба працювати з новою неймовірною коаліцією, щоби цього не сталося.\n\nТік-ток-атака, або Чому італійці зробили такий вибір?\n\nВибори-2022 в Італії довели: обмежень у популізмі просто не існує. Додатково це посилила зміна виборчої системи.\n\nЗаради збільшення явки виборців італійські депутати задовго до виборів змінили їхні правила – вперше в італійській історії молоді люди віком від 18 до 24 років мали повне право голосу, поклавши край давній аномалії, коли за Сенат можна було голосувати тільки з 25 років.\n\nРіч у тім, що опитування показали: 10 мільйонів виборців віком до 35 років, тобто чверть електорату, не відчувають себе представленими у політиці.\n\nЛіві очікували виграти від цих змін, бо показували, що кожна друга молода людина орієнтувалася на уподобання лівоцентристів. Але схоже, що виявилося навпаки. Битву за молоде покоління виграли праворадикали.\n\nУ боротьбі за молодь трендом цих виборів став TikTok, за який ефективно та ефектно ухопилися праві партії. І не тільки Маттео Сальвіні, який виглядав там органічно, а й 85-річний Берлусконі, поява якого там стало вибуховою. Він розповідав молоді анекдоти та слизько жартував. \"Я звертаюся до тих із вас, кому більше 18 років – це для того, щоб попросити вас познайомити мене зі своєю дівчиною? Зовсім ні! Я прошу вас піти проголосувати 25 вересня і проголосувати за мене\", – переконував молодь політик, публічно обігруючи свою любов до молодих дівчат.\n\nУтім, молодь все одно не стала найбільш активним прошарком суспільства. Ці вибори, за рахунок збільшення кількості виборців, показали рекордно низьку явку – менше 64%.\n\nАле саме обраний таким чином парламент, схоже, готується до найбільшої політичної реформи в історії Італії.\n\nПрезидентська республіка?\n\nОдин з ключових орієнтирів \"правих\" – це трансформувати парламентську Італію на президентську.\n\nУперше від часів Муссоліні очільник держави має отримати величезну владу.\n\nІще у травні цього року Джорджія Мелоні (нагадаємо, вона є симпатиком Муссоліні) представила законопроєкт, за яким президент Республіки буде обиратися кожні п'ять років громадянами з можливістю переобрання, очолювати Раду міністрів і зможе звільняти міністрів. Тоді в Палаті депутатів таку ідею відкинули. Але \"праві політики\" обіцяють ухвалити цей закон одразу після виборів.\n\nСьогодні президента Італії обирає парламент на спільній сесії разом із представниками місцевої влади. Законопроєкт, який підготували \"Брати Італії\", пропонує прямі вибори глави держави з можливістю подавати кандидатури у віці від 40 років (сьогодні 50) і перетворює президента з символічної фігури на реального керівника більшості процесів.\n\n\"Оновлений\" президент залишиться верховним головнокомандувачем, але на додаток отримає право представляти Італію \"на міжнародному та європейському рівнях\".\n\n\"Президент Республіки, – йдеться фактично в запропонованому конституційному законі, – керує загальною політикою уряду і несе за неї відповідальність\". Посаду прем’єр-міністра пропонують залишити, але він буде радше помічником глави держави: саме президент буде головувати в Раді міністрів, призначатиме прем'єра та міністрів.\n\nТобто Італія за системою управління перетвориться радше на Францію.\n\nІ все це – за керівництва праворадикальних партій!\n\nСаме це, імовірно, – головна небезпека, пов’язана зі зміною влади в Італії. Президентська система, запропонована Джорджією Мелоні, може перетворитися на авторитарний режим, подібний режиму Орбана – політика, який є одним із партнерів Мелоні.\n\nСловом, Італія ближчим часом може стати місцем значних перетворень та потрясінь. І не обов’язково вони будуть пов’язані з Україною або російським впливом.\n\nВікторія Вдовиченко,\n\nДоцентка кафедри міжнародного права, європейської та євроатлантичної інтеграції Київського університету імені Бориса Грінченка,\n\nасоційована експертка Ради зовнішньої політики \"Українська призма\"\n\n\n\nСергій Сидоренко,\n\nредактор \"Європейської правди\"",
    "Італія вийшла у «Фінал чотирьох» Ліги націй УЄФА, Англія залишає елітний дивізіон": "У Лізі націй УЄФА визначився третій учасник півфінальної стадії розіграшу-2022-23.\n\nКомпанію Хорватії та Нідерландам у «Фіналі чотирьох» Ліги націй склали чинні чемпіони Європи футболісти Італії, передає Укрінформ.\n\nУ заключному турі групового етапу італійці у Будапешті перемогли команду Угорщини з рахунком 2:0.\n\nУспіх апеннінцям принесли голи форварда «Наполі» Джакомо Распадорі, який відзначився на 27-й хвилині, та захисника «Інтера»Федеріко Дімарко (52), які вивели збірну Італії на перше місце у групі 3 Ліги А.\n\nОстаннє місце у цьому квартеті посіли англійці, які після домашньої нічиєї з німцями на лондонському «Вемблі» (3:3), вилетіли у Лігу В.\n\nЧитайте також: Хорватія та Нідерланди вийшли до півфіналу Ліги націй УЄФА\n\nРезультати матчів заключного, 6-го туру Ліги націй УЄФА, що відбулися у понеділок, 26 вересня.\n\nЛіга А\n\nгрупа 3: Англія - Німеччина - 3:3, Угорщина - Італія - 0:2.\n\nПідсумкова таблиця: Італія - 11 очок, Угорщина - 10, Німеччина - 7, Англія - 3.\n\nЛіга В\n\nгрупа 3: Чорногорія - Фінляндія - 0:2, Румунія - Боснія і Герцеговина - 4:1.\n\nПідсумкова таблиця: Боснія і Герцеговина - 11 очок, Фінляндія - 8, Чорногорія - 7, Румунія - 7.\n\nЛіга С\n\nгрупа 4: Гібралтар - Грузія - 1:2, Північна Македонія - Болгарія - 0:1.\n\nПідсумкова таблиця: Грузія - 16 очок, Болгарія - 9, Північна Македонія - 7, Гібралтар - 1.\n\nЛіга D\n\nгрупа 2: Сан-Марино - Естонія - 0:4.\n\nПідсумкова таблиця: Естонія - 12 очок, Мальта - 6, Сан-Марино - 0.\n\nЯк повідомляв Укрінформ, футболісти збірної України у вівторок, 27 вересня, у Кракові (Польща) прийматимуть національну команду Шотландії.\n\nУ паралельному матчі групи 1 Ліги В на «Авіва Стедіум» у Дубліні зіграють Ірландія та Вірменія.\n\nТурнірне становище: Шотландія - 12 очок, Україна - 10, Ірландія - 4, Вірменія - 3.\n\nЗгідно регламентом Ліги націй УЄФА, переможці чотирьох груп Ліги В отримають путівки до Ліги А, а останні команди квартетів у наступному циклі виступатимуть у Лізі С.\n\nФото: AFP.",
    "Італія продовжуватиме підтримувати Україну в боротьбі з агресором": "Італія продовжуватиме здійснювати підтримку України в боротьбі з агресором, незважаючи на результати виборів, що відбуватимуться в країні цієї неділі. Про це повідомляє Урядовий портал.\n\nПро це заявив Міністр оборони Італійської Республіки Лоренцо Гуеріні за підсумками зустрічі з Міністром оборони України Олексієм Резніковим.\n\n«У нас будуть вибори на цьому тижні. Але те, що я можу вам сказати дуже відповідально – що яким би не був результат цих виборів, Італія є і буде завжди знаходитися поруч з Україною», – сказав Міністр оборони Італії.\n\nТакож він додав, що головним є якнайшвидше досягнення справедливого миру, побудованого на принципах міжнародного права і поваги до суверенітету України.\n\n«Ваш опір є прикладом для всіх нас. Ваша боротьба за свободу – це також і наша боротьба. Саме через це Італія знаходиться поруч з Україною разом з іншими країнами. Ці місяці ми усі разом намагалися зробити все можливе для того, щоб Україна могла боротися за свою свободу. І в цьому сенсі ми прийняли дуже багато важливих рішень і продовжуватимемо це робити», – запевнив Лоренцо Гуеріні.\n\nВ ході зустрічі сторони детально обговорили питання надання Україні подальшої підтримки в боротьбі з державою-окупантом рф.\n\n«Ми дуже детально сьогодні обговорили пакети допомоги, які надає нам народ Італії для того, щоб Україна вистояла в цій війні. Деталі цієї допомоги ми, звісно, розкривати не будемо, але можу сказати що це будуть дуже ефективні та потрібні речі для ЗСУ», – зазначив Олексій Резніков.\n\nМіністр також подякував уряду Італії за позицію, що була однією з вирішальних в процесі набуття Україною статусу кандидата в члени Європейського Союзу.\n\n«Одним з найважливіших моментів, що схилив терези при прийнятті рішення щодо статусу кандидата України на членство ЄС, була позиція італійського Уряду та особисто Прем'єр-міністра Маріо Драгі, й за це ми дуже вдячні», – підкреслив очільник українського оборонного відомства.",
    "Італія: перевізники найматимуть на роботу водіїв з військового резерву – logist.today": "\n\nЧерез брак професійних водіїв італійські перекладачі найматимуть на роботу чоловіків із військового резерву. Про це Логіст.Today дізнався із повідомлення Національної асоціації автомобільних транспортних компаній Італії (ANITA).\n\nГенеральний секретаріат оборони та Національне управління озброєнь (Segredifesa) та ANITA підписали угоду про підтримку звільнених військовослужбовців, яка є першим кроком проекту під назвою «Збройні сили та Академія доріг». Перевезення».\n\nАкадемія тісно співпрацюватиме з автотранспортними компаніями, пов'язаними з ANITA.\n\nЦя програма призначена для резервістів або майбутніх резервістів, а також молодих водіїв, не пов'язаних з армією, але які мають права водія категорії C. Учасникам проекту надається можливість пройти програму навчання для отримання категорії E, для отримання професійної сертифікації (CQC або ADR) та для базової підготовки з міжнародних чи інтермодальних перевезень.\n\nКоли військова служба в Італії була обов'язковою, вона була важливим джерелом водіїв комерційного транспорту завдяки тисячам молодих людей, які безкоштовно отримували права водія. Але у 2005 році було скасовано обов'язковий військовий обов'язок, і з того часу молодь вже не могла отримати безкоштовні права. В даний час вартість проходження курсу водіння вантажівки досить дорога, і не кожен може собі їх дозволити.\n\n\n\n«Брак кваліфікованих кадрів є серйозною проблемою, яку ANITA неодноразово засуджувала останніми роками. Наш сектор потребує кваліфікованих кадрів, оскільки ми вважаємо, що підготовка водіїв та спеціальні технічні навички, необхідні для керування транспортними засобами останнього покоління, є основою для ефективного функціонування всього логістичного ланцюжка і можуть, без сумніву, гарантувати вищий стандарт безпеки наших доріг» «Брак кваліфікованих кадрів є серйозною проблемою, яку ANITA неодноразово засуджувала останніми роками. Наш сектор потребує кваліфікованих кадрів, оскільки ми вважаємо, що підготовка водіїв та спеціальні технічні навички, необхідні для керування транспортними засобами останнього покоління, є основою для ефективного функціонування всього логістичного ланцюжка і можуть, без сумніву, гарантувати вищий стандарт безпеки наших доріг» Томас Баумгартнер, президент ANITA\n\n\n\nЛогіст.Today нагадує, що італійській транспортній компанії Germani Trasporti вдалося залучити на роботу 50 нових водіїв. Щоправда для цього вони запропонували претендентам воістину привабливі умови праці.\n\nДізнатися подробиці можна з матеріалу «Головне - мотивація: кампанія із залучення на роботу водіїв в Італії пройшла успішно».\n\nЧитайте Логіст.Today на Новини Google і в Telegram",
    "6-й тур Італія перемогла Угорщину та пробилася до фінального турніру": "Італія — у «фіналі чотирьох» та «божевільня» на «Уемблі»: відеоогляди матчів Ліги націй\n\nУ понеділок, 26 вересня, відбулися сім поєдинків останнього, 6-го, туру групової стадії Ліги націй, до «фіналу чотирьох» якої слідом за збірними Хорватії та Нідерландів пробилися чинні чемпіони Європи італійці.\n\nЛіга націй. 6-й тур\n\nДивізіон А\n\nГрупа 3\n\nУгорщина — Італія — 0:2 (Распадорі, 27, Дімарко, 52).\n\nКоманду Роберто Манчіні у матчі з підопічними іншого італійського тренера Марко Россі на «Пушкаш Арені» у Будапешті влаштовувала лише перемога. І вони її досягли завдяки точним ударам Распадорі та Дімарко, а також блискучій грі голкіпера Доннарумми. Хоча варто визнати, що збірна Угорщини стала справжнім відкриттям нинішньої Ліги націй. Погодьтеся: двічі обіграти Англію (з 4:0 на «Уемблі»!) і один раз Німеччину — дорогого вартує.\n\nАнглія — Німеччина — 3:3 (Шоу, 72, Маунт, 75, Кейн, 83, з пенальті — Гюндоган, 52, з пенальті, Хаверц, 67, 87).\n\nВряди-годи поєдинок принципових суперників Англії та Німеччини нічого з турнірної точки зору не вирішував, адже англійці достроково посіли в квартеті останнє місце і вилетіли з елітного дивізіону, а німці втратили шанси пробитися до «фіналу чотирьох» Ліги націй ще після сенсаційної домашньої поразки від угорців (0:1).\n\nУ підсумку віцечемпіони Євро-2020, програючи на «Уемблі» — 0:2, змогли здійснити маленький футбольний подвиг, забили за 11 хвилин три (!) м'ячі, але все ж не втримали першу в турнірі перемогу. У будь-якому разі, родоначальникам футболу пізно було пити «Боржомі», якщо печінку посаджено.\n\nПідсумкове становище команд: 1. Італія — 11 очок; 2. Угорщина — 10; 3. Німеччина — 7; 4. Англія — 3.\n\nДивізіон В\n\nГрупа 3\n\nЧорногорія — Фінляндія — 0:2 (Антман, 47, Кельман, 53). На 17-й хвилині вилучено Томашевича (Чорногорія).\n\nРумунія — Боснія та Герцеговина — 4:1 (Ман, 39, Пушкаш, 73, 86, Рацю, 79 — Джеко, 77).\n\nРозгромна перемога над достроковим переможцем групи Боснією та Герцеговиною не врятувала румунів від вильоту до третього за силою дивізіону Ліги націй.\n\nПідсумкове становище команд: 1. Боснія та Герцеговина — 11; 2. Фінляндія — 8; 3. Чорногорія — 7; 4. Румунія — 7.\n\nДивізіон С\n\nГрупа 4\n\nГібралтар — Грузія — 1:2 (Еннеслі, 75 — Кварацхелія, 19, з пенальті, Цитаїшвілі, 49).\n\nЧемпіон світу U20 у складі збірної України Цитаїшвілі, який виступає за польський «Лех», у поєдинку з «футбольним карликом» забив свій дебютний м'яч за команду Грузії (в 11-му за ліком поєдинку).\n\nПівнічна Македонія — Болгарія — 0:1 (Десподов, 50). На 14-й хвилині вилучено Тодороскі (Північна Македонія).\n\nПідсумкове становище команд: 1. Грузія — 16; 2. Болгарія — 9; 3. Північна Македонія — 7; 4. Гібралтар — 1.\n\nДивізіон D\n\nГрупа 2\n\nСан-Марино — Естонія — 0:4 (Анієр, 38, 79, Теністе, 56, Саппінен, 66).\n\nПідсумкове становище команд: 1. Естонія — 12; 2. Мальта — 6; 3. Сан-Марино — 0.\n\nВ останній день проведення групової стадії у вівторок, 27 вересня, у Лізі націй зіграють: дивізіон А — група 2: Португалія — Іспанія, Швейцарія — Чехія; дивізіон У — група 1: Україна — Шотландія, Ірландія Вірменія, група 2: Албанія — Ісландія, група 4: Швеція — Словенія, Норвегія — Сербія; дивізіон С — група 2: Грузія — Північна Ірландія, Косово — Кіпр.\n\nРаніше «ФАКТИ» повідомляли, що Кріштіану Роналду зламали носа в матчі Ліги націй.\n\nФото Twitter Nazionale Italiana\n\n27\n\nЧитайте нас у Telegram-каналі, Facebook та Instagram",
    "Італію може очолити жінка. Що відомо про Джорджу Мелоні та її ставлення до України": "Італію може очолити жінка. Що відомо про Джорджу Мелоні та її ставлення до України\n\nМарк Ловен\n\nКореспондент ВВС в Римі\n\n28 серпня 2022\n\nАвтор фото, Reuters Підпис до фото, 45-річна Мелоні очолює крайню праву партію Fratelli d'Italia (\"Брати Італії\")\n\n40 років Анна Марія Тортора продає стиглі помідори та свіжі огірки своїм постійним покупцям на ринку у Римі. Вона ніяк не очікувала, що маленька дівчинка, яка стояла в черзі до її ятки, тримаючи за руку діда, може стати прем'єр-міністром Італії.\n\nТепер ця маленька дівчинка - одна з політичних лідерів Італії Джорджа Мелоні. І предмет гордості Анни Марії: \"Вона виросла на моїх бобах! Вона їла добре, і виросла теж добре\".\n\nРинок, де торгує Анна Марія, розташований у робочому районі Гарбателла на півдні Рима - зазвичай це бастіон лівих. Досить дивне місце походження для ультраправої політикині, яка після виборів у вересні може стати першим крайньо правим прем'єр-міністром Італії після Беніто Муссоліні.\n\n\"Вона не типовий представник цього історично червоного району\", - дивується Марта, штовхаючи свою сумку на колесах уздовж ринкових прилавків з овочами. Її літня мати Лючіана каже мені, що її лякає перспектива: \"Я переконана антифашистка. Якщо вона [Джорджа Мелоні] прийде до влади, на нас чекають погані часи\".\n\nПідпис до фото, Анна Марія та її овочі, \"на яких виросла\" Джорджа Мелоні\n\n\"Її партія не фашистська\"\n\nСама Мелоні фашистський ярлик затято відкидає.\n\nЇї партія Fratelli d'Italia (\"Брати Італії\") лідирує в опитуваннях громадської думки, і в нещодавньому відео, записаному англійською, іспанською та французькою мовами, Мелоні наполягає, що ідеологія партії враховує історію.\n\nАле саме історія тут - і є камінь спотикання. Італія не пройшла процес денацифікації після війни, який був у Німеччині, що підштовхнуло фашистські партії до реформування.\n\nFratelli d'Italia, заснована в 2012 році, бере своє коріння з Італійського громадського руху (MSI), який, своєю чергою, виріс на залишках фашизму Муссоліні.\n\nПартія Мелоні зберігає логотип повоєнних крайніх правих партій - триколірне полум'я, яке часто сприймають в Італії як вогонь, що горить на могилі Муссоліні.\n\n\"Джорджа Мелоні не хоче відмовлятися від цього символу, тому що це частина її особистості, від якої вона не може втекти, це її молодість\", - вважає професор політології римського університету Сапієнца Джанлука Пассареллі.\n\n\"Її партія не фашистська, - упевнений професор. - Фашизм означає отримати владу та зруйнувати систему. Вона цього не зробить і не зможе. Але в партії є крила, пов'язані з неофашистським рухом. Вона завжди трималася десь посередині\".\n\nШлях до політики\n\nПропустити подкаст і продовжити подкаст Що це було Головна історія тижня, яку пояснюють наші журналісти Випуски Кінець подкаст\n\nЮність Мелоні справді пов'язана з крайніми правими. І в тих скромних починаннях криється ключ до образу жінки з народу.\n\nВона народилася в Римі, і їй був лише рік, коли її батько Франческо покинув сім'ю та переїхав на Канарські острови. Франческо був лівим, а її мати Анна - правою, це дало привід припускати, що політичний вибір Мелоні частково пояснюється бажанням помститися батькові.\n\nСім'я переїхала до Гарбателли, ближче до бабусі з дідусем. Там у віці 15 років Джорджіана вступила до \"Молодіжного фронту\" - крило неофашистської MSI, а пізніше вона стала президенткою студентського відділення Національного альянсу - наступника MSI.\n\nМарко Марсіліо проводив нараду в офісі MSI у Гарбателлі, коли Мелоні постукала у його двері у 1992 році. На десять років старший за неї, він став її близьким другом і політичним союзником і сьогодні є президентом регіону Абруццо.\n\n\"Ось ця струнка дівчина, але завжди дуже серйозна і рішуча, - каже він. - Вона була помітною і на студентських зборах нікому не давала відбирати у неї мікрофон\".\n\nБагато років вони разом відзначали сімейні свята, ходили на дебати та вечірки. Марсіліо спостерігав зростання її упевненості у собі.\n\n\"Тоді була вона невпевненою, але, можливо, це була її сила, оскільки вона читала радше більше, ніж менше, за темою, перш ніж приступити до вирішення проблеми\", - згадує Марсіліо.\n\nУ 2008 році Мелоні, коли їй був 31 рік, стала наймолодшим міністром - Сільвіо Берлусконі призначив її керувати міністерством молоді та спорту.\n\nУ 2012 році вона створила свою партію, яка на виборах у 2018 році набрала всього 4% голосів.\n\nЗараз, будучи єдиною великою партією, що залишилася поза коаліцією єдності уряду Маріо Драгі, Fratelli d'Italia лідирує в опитуваннях громадської думки, набираючи близько 25%, а її союз із правим Берлусконі та ультраправою партією \"Ліга\" колишнього міністра внутрішніх справ Маттео Сальвіні має шанси на перемогу у вересні\n\nАвтор фото, Getty Images\n\nАле навіть попри прагнення Мелоні заспокоїти західних союзників Італії (наприклад, рішуче підтримуючи проукраїнську лінію уряду Драгі), її жорстка консервативна соціальна політика турбує багатьох.\n\n\"Так - природній родині, ні - ЛГБТ-лобі!\" - заявила вона на нещодавньому мітингу ультраправої іспанської партії Vox. І закликала до морської блокади Лівії, щоб зупинити судна з мігрантами.\n\n\"Мелоні становить небезпеку не для демократії, а для ЄС\", - каже професор Пассареллі, який ставить її в один ряд із націоналістичними лідерами Угорщини та Франції.\n\n\"Вона на тій самій позиції, що і Марін Ле Пен у Франції чи Віктор Орбан в Угорщині. І вона хоче \"Європу націй\", де кожен фактично сам по собі. Італія може стати троянським конем Путіна, щоб підірвати солідарність європейців, і вона таким чином, дозволить йому продовжити послаблювати Євросоюз\", - вважає професор Пассареллі.\n\nАвтор фото, Getty Images\n\nУкраїна і війна\n\nМелоні наголошує, що після місяців повномасштабного вторгнення Росії в Україну італійські праві обіцяють продовжувати поставки зброї Україні в разі перемоги на виборах.\n\nУльтраправі \"Брати Італії\" на чолі з Джорджією Мелоні були однією з небагатьох італійських партій, які підтримали рішення прем'єр-міністра Маріо Драгі постачати зброю в Україну, навіть незважаючи на те, що вони були в опозиції до його уряду.\n\n\"Ми завжди захищали та підтримували українську справу не тільки тому, що ми віримо в цю справу, але також тому, що Італія не може ризикувати бути слабкою ланкою в західному Альянсі\", - сказала Мелоні.\n\nВона зазначила, що на карту поставлена не тільки поточна війна. \"Україна є вершиною айсберга в набагато ширшому конфлікті, який спрямований на перебудову світового порядку\", - сказала вона.\n\nВідео з українкою\n\nНещодавно Мелоні зазнала критики після публікації відео, на якому мігрант в Італії ґвалтує українську жінку.\n\nВона опублікувала заблюрене відео у твіттері, заявивши, що не може мовчати, коли коїться таке жорстоке сексуальне насильство.\n\nМелоні зазначила, що публікацією відео хотіла \"висловити солідарність із потерпілою, засудити те, що сталося, і вимагати справедливості\".\n\nОднак її розкритикували її політичні конкуренти та правозахисники, які звинуватили її в тому, що, поширивши відео без згоди жертви, вона лише посилила її страждання.\n\nЗгодом твіттер видалив пост Мелоні із відео.\n\n\"В італійській сім'ї панує мама\"\n\nТепер, сподіваючись стати першою жінкою-прем'єром Італії, Мелоні акцентує увагу на своїй статі. Розмірковуючи в мачо-політичній манері, професор Пассареллі каже: \"В італійській сім'ї панує мама. Вона - мачо-фігура, яка контролює кухню. Мелоні використовує це розумно, оскільки це безпосередньо зачіпає саме ядро ​​системи\".\n\nДля союзників Мелоні, які вже відчули перемогу, 45-річна лідерка представляє радикальний політичний зсув, якого потребує Італія, враховуючи її багаторічну стагнацію і суспільство, що старіє.\n\n\"Я почуваюся чудово, як батько, що веде дочку до вівтаря, - каже Марсіліо. - Ми б не заснували партію, якби не вважали, що вона має потенціал\".\n\nЯ запитав Марсіліо, що він скаже Мелоні під час першого дзвінка, якщо вона виграє вибори. І він відповів: \"Дій! Ми так цього чекали. Тепер настав час відповідати\".",
    "небезпека для Європи – DW – 26.09.2022": "Джоржда Мелоні може незабаром очолити уряд Італії Фото: Cecilia Fabiano/LaPresse/ZUMA/picture alliance\n\n\"Ми радіємо разом з Італією\", - написав один з користувачів Twitter з Німеччини. А один депутат Європарламенту з Франції зауважив, що італійці дали Євросоюзу урок смиренності. Праві політики з усієї Європи радіють разом з Джорджею Мелоні- лідерка ультраправої партії \"Брати Італії\" (Fratelli d'Italia) перемогла на дострокових парламентських виборах зі своїм правим альянсом і найімовірніше очолить майбутній уряд.\n\nДля Італії, держави-засновниці ЄС, це переломний момент. Ніколи ще з часу завершення Другої світової війни італійський парламент не був більш правим, ніж щойно обраний. \"Брати Італії\" Мелоні, які беруть свій початок у неофашистському середовищі, тепер з відривом стають найпотужнішою парламентською силою. Разом з ультраправою \"Лігою\" Маттео Сальвіні та християнсько-демократичною партією \"Вперед, Італіє\" Сильвіо Берлусконі вони мають абсолютну більшість голосів.\n\nЧитайте також: Чого очікувати від виборів в Італії?\n\nРозчаровані виборці\n\nЗсув праворуч в Італії, звісно, в основному пов'язаний із ситуацією у самій країні. Багато італійців незадоволені та розчаровані політичним класом. Третина виборців не прийшла на виборчі дільниці. За останні чотири роки в Італії змінилися три уряди. І в жодному з них не було партії Джорджі Мелоні. Тепер вона має з цього зиск.\n\nАлександра фон Намен, оглядачка DW\n\nЕнергетична криза, інфляція, відчутна втрата контролю щодо міграції, страх перед майбутнім - усі ці теми харизматична права політикиня вправно порушила й використала під час виборчої кампанії. Вона пообіцяла людям, що піклуватиметься про них. Адже саме це хотіли почути багато італійок та італійців. Еліти в Римі вони уже значною мірою списали; національна політична каста сприймається ними лише як клуб для самозбагачення.\n\nОднак відповідальність за такий поганий стан справ у країні чимало італійців покладає й на ЄС. Багатьом в Італії Євросоюз здається зарозумілим, непрозорим та відданим, перш за все, інтересам капіталу, таким, що погоджується на формальні компроміси, котрі є далекими від реальних проблем людей в окремих країнах-членах.\n\nНебезпечна риторика правопопулістів\n\nІ саме на це поставила у своїй риториці Джорджа Мелоні. Вона нарікала на ЄС як на нездатного, бюрократичного монстра, заявляла, що покладе край \"гульбищу в Брюсселі\" та обіцяла, що, зрештою, енергійно представлятиме там інтереси Італії. Не може бути, щоб європейське право превалювало над національним.\n\nЩоправда, Мелоні уже певний час не закликає до виходу з ЄС чи відмови від спільної валюти євро. Однак зі своєю фундаментальною критикою Євросоюзу вона стане такою ж проблемою, як і прем'єр-міністр Угорщини Віктор Орбан - людина, котра постійно ворогує з інституціями ЄС та кидає виклик єдності спільноти.\n\nЧитайте також: Коментар: ЄС не нажене страху на Орбана\n\nНебезпека для єдності ЄС\n\nЦе може стати проблемою, коли йтиметься про єдність Заходу та ЄС щодо Кремля. Нині серед глав держав та урядів членів ЄС тільки Орбан вимагає зняття санкцій з Росії. Наступним проблемним випадком може стати Італія. Адже навіть коли Мелоні каже, що вона підтримує санкції і солідарна з Україною, її майбутні партнери по коаліції вважаються радше ненадійними кантоністами: Сильвіо Берлусконі, друг російського президента, нещодавно заявив на італійському телебаченні, що Путіна підштовхнули до війни. А лідер \"Ліги\" Маттео Сальвіні розкритикував санкції ЄС як заходи, \"які поставили нас на коліна\".\n\nТобто уже зараз постає питання, наскільки згуртовано й рішуче виступатиме ЄС щодо Росії - нині це є важливим як ніколи. Якщо сувора й холодна зима посилить енергетичну кризу, це зміцнить популістів і в інших країнах ЄС. У Швеції на виборах два тижні тому друге місце посіла права націоналістична партія \"Шведські демократи\". Перемога Джоджі Мелоні на виборах в Італії ще більше посилила табір критиків ЄС.\n\nВирішити проблеми людей\n\nІталія потребує ЄС, який їй допомагає. 220 мільярдів євро країна має отримати з фонду відновлення після пандемії COVID-19 - гроші, які терміново необхідні для стабілізації економіки. І перемога правопопулістів на виборах у цьому нічого не змінює. Однак приклад Угорщини свідчить, наскільки шкідливо для Євросоюзу мати внутрішніх ворогів. Та проте піднесення Мелоні й Ко передусім демонструє, що ЄС має нарешті проявляти більше мужності, коли йдеться про вирішення проблем, котрі хвилюють жителів ЄС.\n\nКоментар висловлює особисту думку автора. вона може не збігатися з думкою російської редакції та Deutsche Welle загалом.",
    "Ультраправа, що підтримує Україну: що відомо про ключову кандидатку в прем'єри Італії": "Джорджія Мелоні під час мітингу у Мілані. 11 вересня 2020 року\n\n25 вересня в Італії відбудуться дострокові парламентські вибори. Після падіння проукраїнського уряду технократів Маріо Драгі в Україні на них чекають з обережністю.\n\nЗ великою ймовірністю, влада у Римі перейде до рук ультраправого альянсу. До нього увійдуть політсили \"друзів Путіна\" Маттео Сальвіні та Сільвіо Берлусконі. Очолить уряд, швидше за все, ультраправа популістська партія \"Брати Італії\" Джорджії Мелоні. Не надто знана в Україні політична сила з неофашистським корінням має найбільші симпатії серед італійців.\n\nСаме Джорджія Мелоні готується сісти у крісло наступного прем’єр-міністра, яке відійде їй за домовленістю як очільниці найпопулярнішої політсили, якщо опитування справдяться і \"Брати Італії\" виграють.\n\nУ такому випадку 45-річна Джорджія Мелоні стане першою жінкою-прем’єром Італії – а одночасно першим ультраправим лідером однієї з провідних економік ЄС.\n\nХто така Джорджія Мелоні та чого від неї чекати? Чи опинилась під загрозою італійська допомога Україні у війні з Росією?\n\nПомста батьку та привид Муссоліні\n\nСвоє дитинство Джорджія Мелоні провела в римському районі Гарбателлі – бастіоні лівих, де проживає робітничий клас. Родину рано покинув батько, який переїхав на Канарські острови, а виховувала доньку мати – прихильниця правих поглядів, що писала любовні романи.\n\nЗгодом Мелоні допустить, що тяжіла праворуч, аби помститися батьку, який був комуністом.\n\nСвою політичну кар’єру вона почала підлітком, у 15 років, у лавах неофашистської організації \"Молодіжний фронт\". Він був молодіжним крилом \"Італійського соціального руху\", створеного після Другої світової війни послідовниками Беніто Муссоліні.\n\n\"Брати Італії\", чия назва походить від першого рядка гімну країни, є прямим політичним спадкоємцем \"Італійського соціального руху\".\n\nДонині \"Брати Італії\" зберігають логотип цієї неофашистської організації – зелено-біло-червоний вогонь, що у правих колах символізує вічне полум’я на могилі Муссоліні. Мелоні категорично відмовилася змінювати емблему, заявляючи, що вона не має нічого спільного з фашизмом, а віддає шану італійським правим.\n\nНині ЗМІ згадують, як у юності Мелоні сказала французькому телебаченню, що \"Муссоліні був хорошим політиком, оскільки все, що він робив, він робив для Італії\".\n\nУтім, тепер, переконує Мелоні, її погляди змінилися.\n\nВона яскрава у своїх запевненнях, що фашизм для її партії – далеке минуле. Мелоні засудила расові закони Муссоліні, його авторитаризм і вступ у Другу світову війну на боці Гітлера.\n\nСьогодні, каже політикиня, у \"Братах Італії\" немає місця ностальгії за фашизмом, а його спадок – на смітнику історії.\n\n\"Кожного разу, коли йдуть вибори, б'ють у фашистський дзвін. Ви бачите, як це смішно, коли вони викопують відео, зроблені, коли мені було 15\", – коментує давній відеозапис лідерка \"Братів Італії\".\n\nСвоєю поміркованою позицією Мелоні змогла стерти асоціації з неофашизмом до тієї міри, щоб завоювати ширші симпатії італійців.\n\nПроте – і це показовий момент – партія Мелоні висунула онуку Муссоліні на виборах до міської ради Рима, а правнука \"дуче\" – на виборах до Європарламенту.\n\nВ стилі Орбана та Ле Пен\n\nНині Джорджію Мелоні частіше порівнюють не з віддаленими історичними діячами, а з сучасними політиками – популістами в стилі Віктора Орбана, Найджела Фараджа та Марін Ле Пен.\n\nМелоні стала обличчям європейських правих консерваторів. Вона очолює \"Європейських консерваторів і реформістів\" – групу євроскептиків у Європейському парламенті, до якої також належать польська \"Право і справедливість\", \"Шведські демократи\" та \"Голос\" з Іспанії.\n\nУ Мелоні – тісні стосунки з консерваторами США. Вона представляла європейських політиків на Конференції консервативних політичних дій (CPAC), яка збирає прихильників Дональда Трампа. А колишній головний радник експрезидента Стів Беннон навіть розхвалював Мелоні як майбутню італійську Маргарет Тетчер.\n\nРадикальні погляди Джорджії Мелоні напевне стануть причиною для майбутніх суперечок з Брюсселем. Найкраще їх висвітлює уривок з її промови, виголошеної у червні під час передвиборчої кампанії іспанських ультраправих.\n\n\"Так – традиційній родині, ні – ЛГБТ-лобі. Так – культурі життя, ні – абортам. Так – християнським принципам, ні – ісламістському насильству. Так – безпечним кордонам, ні – масовій імміграції. Так – нашим співгромадянам, ні – міжнародним фінансам. Так – суверенітету народів, ні – бюрократам у Брюсселі, так – нашій цивілізації, ні – тим, хто хоче її знищити…\".\n\nПубліка зустрічала маніфест Мелоні оваціями, на що та відповіла: \"Хай живе Іспанія. Хай живе Італія. Хай живе Європа патріотів\".\n\nРазом з тим Мелоні не плекає радикальних євроскептичних поглядів. Вона не планує виводити країну з ЄС чи відмовлятися від євро. Однак вважає, що попередні уряди були надто лагідними до Брюсселя, і обіцяє більш жорсткий підхід задля \"захисту національних інтересів\".\n\nЯкщо я виграю, для Європи веселощі закінчаться\",\n\nпообіцяла виборцям Мелоні.\n\nА от що не закінчиться у разі її перемоги, то це політичні суперечки та скандали.\n\nОдин з останніх пов’язаний з відео з громадянкою України, яке Мелоні опублікувала у своєму Twitter. Вона виклала сцену зґвалтування української жінки шукачем притулку з Гвінеї у місті П’яченца, щоб використати її для своєї антиміграційної риторики та обіцянки \"зміцнити закон і порядок\" після перемоги.\n\nЗдійнялась хвиля обурення, а Мелоні звинуватили в експлуатації жертви сексуального насильства заради виборів.\n\nБудучи противницею масової міграції, Мелоні заявляла про існування плану масштабного переселення з Африки до Італії для знищення італійського народу, щоб \"краще контролювати населення\".\n\nВона також нападала на компанію \"Дісней\" через ймовірні гомосексуальні стосунки у мультфільмі \"Крижане серце 2\", а днями \"Брати Італії\" попросили національне мовлення не транслювати епізод популярного мультсеріалу \"Свинка Пеппа\" через показ у ньому одностатевої пари.\n\nБрати за зброю\n\nХоча нині перемога \"Братів Італії\" здається неуникною, кілька років тому повірити у неї було складно. На парламентських виборах 2018 року партія набрала трохи більше ніж 4%. Нині їй пророкують підтримку кожного четвертого виборця.\n\nПояснень такому стрімкому зростанню є декілька.\n\nДжорджія Мелоні плекала свій образ матері та патріотки і фактично не була у владі.\n\nУ 31 рік вона стала міністром у справах молоді в уряді Сільвіо Берлусконі, але з 2011 року не займала жодних урядових посад.\n\nДо слова, у стосунках з Берлусконі в минулому між ними пробігла чорна кішка.\n\nКілька років тому він відмовив вагітній Мелоні у балотуванні на посаду мера Рима, сказавши, що \"мати не може бути мером\". Це її не зупинило від участі у боротьбі, хоча вибори вона й не виграла.\n\nАле повернемось до популярності \"Братів Італії\". Протягом останнього законодавчого періоду вони були єдиною відкрито опозиційною партією та виграли від невдоволення італійців чинною владою, поки у тій вирували коаліційні чвари.\n\nПогляди Мелоні більш послідовні та вважаються стриманішими, ніж у її майбутнього партнера по коаліції Маттео Сальвіні, чий електорат вона \"відкусила\".\n\nТа вкрай важливо, що на відміну від інших ультраправих вона зайняла поміркованішу позицію щодо зовнішньої політики та війни в Україні.\n\nВід початку повномасштабного вторгнення Мелоні переконує, що виступає за всі зусилля ЄС та НАТО у допомозі Києву. Вона підтримала лінію Маріо Драгі щодо надання допомоги Україні.\n\nБудучи в опозиції, \"Брати Італії\" голосували за надання військової підтримки нашій державі, яку ініціював уряд.\n\nНа відміну від Сальвіні, який постійно скаржиться на шкоду санкцій для Італії та вимагає їх переглянути, Мелоні підтримує і їх.\n\n\"Я розумію точку зору багатьох щодо санкцій, але питання складніше: я вважаю, що Італія повинна продовжувати підтримувати Україну. Війна – це вершина айсберга конфлікту, це війна за перебудову світового балансу. Якщо Україна впаде, найбільше заплатять європейці, виграють китайці. Ми опинимося в китайській сфері впливу, і я не хочу закінчити там\", – каже вона.\n\nНещодавно до Києва прибув з візитом однопартієць Мелоні, сенатор Адольфо Урса. Він запевнив, що \"Італія підтримує Україну разом з європейськими партнерами і західними союзниками\".\n\nТож наразі Мелоні та її партія не дали жодних сигналів про те, що у питаннях зброї та санкцій можуть вийти за єдину лінію євроатлантичних союзників.\n\nТа вочевидь у майбутній коаліції буде чимало суперечок на цю тему. Ні Берлусконі, ні Сальвіні не давали приводів сподіватися на їхню чітку проукраїнську позицію.\n\nАле Мелоні переконує, що не має наміру відмовлятися від підтримки України заради іміджу стабільної Італії в очах міжнародних партнерів. Треба, каже вона, покінчити з шаблонним образом країни як легковажної нації \"спагетті та мандолін\".\n\nАвтор: Христина Бондарєва,\n\nжурналістка \"Європейської правди\"",
    "Олександр Овчаренко виграв 25-тисячник в Італії": "Українець не виступав на турнірах понад місяць.\n\nУкраїнський тенісист Олександр Овчаренко разом зі своїм напарником Андреа Піккьоне (Італія) став тріумфатором парного ґрунтового 25-тисячника в Санта Маргеріті ді Пуле (Італія), передає Укрінформ.\n\nУ парі із італійцем Андреа Піккйоне вони здолали дует Фаусто Табакко (Італія) / Джорджіо Табакко (Італія) - 6:1, 3:6, [10:7].\n\nДля Олександра цей трофей став 4 у кар'єрі у парному розряді. Раніше він виграв 15-тисячник у Сербії.\n\nЧитайте також: Збірна України з тенісу отримала чергових суперників у Кубку Девіса\n\nЯк повідомляв Укрінформ, чоловіча збірна України з тенісу у матчі плей-офф Першої Світової групи Кубка Девіса зіграє проти Лівану.\n\nФото: instagram.com/sashaovcharenkoo",
    "Італія надасть Україні 2 млн євро на розмінування деокупованих територій": "Фінансову допомогу для гуманітарного розмінування деокупованих територій надасть Україні Італія. Рим виділить для цих цілей близько 2 млн євро.\n\nПро це повідомляє у Telegram МВС України.\n\nЗазначається, що домовленість про виділення фінансової допомоги Римом на розмінування звільнених територій була досягнута під час зустрічі міністра внутрішніх справ України Дениса Монастирського і міністра закордонних справ і міжнародного співробітництва Італії Луїджі Ді Майо.\n\nНагадаємо, 25 серпня президент України Володимир Зеленський зустрівся з міністром закордонних справ Італійської Республіки Луїджі Ді Майо.",
    "Стефанчук розраховує, що Італія долучиться до відбудови України": "Голова Верховної Ради Руслан Стефанчук під час зустрічі з головою Палати депутатів парламенту Італійської Республіки Роберто Фіко подякував за фінансову допомогу від Італії та заявив, що розраховує на долучення Італії до процесу відбудови України.\n\nЯк передає Укрінформ, про це Голова ВР повідомив у Фейсбуці.\n\nЗа його словами, понад 150 тисяч українців знайшли прихисток в Італії, рятуючись від війни.\n\nСтефанчук висловив вдячність за такий прояв солідарності та жертовності.\n\n“Також подякував за фінансову й гуманітарну допомогу, яку нам надає Італія від початку повномасштабного вторгнення росії. Дуже розраховую, що Італія долучиться до процесу відбудови України. І для України важливо чути про готовність низки адміністрацій регіонів та міст Італії долучитися до повоєнної відбудови України”, - підкреслив Голова ВР.\n\nЯк повідомлялося, раніше Голова Верховної Ради Руслан Стефанчук під час зустрічі зі спікером Палати громад Канади Ентоні Ротою обговорив з ним санкції та необхідність посилення тиску на російську федерацію.\n\nФото: Ruslan Stefanchuk, Facebook",
    "Італія арештувала 11 вілл близького до Путіна олігарха - ЗМІ": "Італійська влада наклала адміністративний арешт на 11 одиниць нерухомості на Сардинії, які належать російському олігарху Моше Кантору.\n\nПро це пише місцеве видання L’Unione Sarda, повідомляє \"Європейська правда\".\n\n68-річний Кантор у квітні був внесений до санкційних списків ЄС та Великої Британії як людина, близька до президента Росії Владіміра Путіна.\n\nВін був основним власником найбільшого у світі виробника мінеральних добрив \"Акрона\", його статки Forbes оцінює у $4,6 млрд. Після введення санкцій Кантор передав свою частку в управління менеджменту.\n\nСаме у зв'язку з санкціями італійська влада наклала арешт на 11 вілл у Порто-Ротондо, зареєстрованих безпосередньо на Кантора або пов'язаних з ним.\n\nВидання також повідомляє, що під час сповіщень про заходи щодо арешту вілл правоохоронці звернули увагу на присутність громадян України в одній з резиденцій. Це були люди, які залишили свою країну через російське вторгнення. Видання зазначає, що ситуація може пояснюватися тим, що дружина Кантора має українське походження.\n\n2013 року тодішній президент Італії Джорджіо Наполітано нагородив Кантора званням кавалера Великого хреста ордену \"За заслуги перед Італійською Республікою\".",
    "Італія заявила про готовність пройти зиму без російського газу": "Генеральний директор державної енергокомпанії Eni SpA Клаудіо Дескальці підтвердив, що Італія може пережити майбутню зиму без газу з Росії за умови відсутності екстремально низьких температур. Про це пише агентство Bloomberg, констатує Liga.net.\n\nОптимізм генерального директора Eni грунтується на заповненості італійських газосховищ на 90% та збільшення вдвічі імпорту газу з Алжиру, уточнює агентство.\n\nЗгідно з планом Eni, держкомпанія зобов`язалася замінити 50% постачання з Росії газом з інших країн до кінця 2023 року і повністю припинити російський імпорт у 2024-25 роках.\n\nОчікується, що уряд Італії до 25 вересня оголосить про новий пакет допомоги домогосподарствам та компанія на 13 млрд євро для пом`якшення наслідків зростання цін на енергоресурси.\n\nІталія вже витратила 50 млрд євро на ці цілі.\n\n25 серпня Італія виконала план ЄС із заповнення газосховищ на 80% і до жовтня вийде на 90%.\n\n14 вересня Єврокомісія опублікувала план боротьби з енергокризою. У ньому немає верхньої межі цін на газ із РФ.",
    "Французька EDF може зупинити постачання електроенергії до Італії на два роки": "getty images\n\nУряд Італії отримав повідомлення про потенційне відключення електроенергії від Electricite de France SA (EDF) на два роки.\n\nПро це повідомляє Bloomberg.\n\nРечниця міністерства енергетики Італії підтвердила, що згідно з документом, надісланим EDF італійській владі, Франція може призупинити експорт електроенергії на два роки в рамках свого плану енергозбереження.\n\nРечник EDF не надав коментарів.\n\nЗараз міністерство енергетики Італії працює над кількома сценаріями, щоб компенсувати втрату потужності, якщо варіант з відключенням реалізується.\n\nФранція розглядає скорочення імпорту як частину свого плану енергозбереження після призупинення виробництва на більш ніж половині своїх атомних електростанцій для технічного обслуговування.\n\nЗа даними національного оператора Terna, Італія імпортує близько 13% електроенергії. На Францію припадає близько 5% річного споживання країни.\n\nВІДЕО ДНЯ\n\nМожливе скорочення постачання Францією є одним зі сценаріїв, які Італія бере до уваги для свого власного плану енергозбереження перед зимовим опалювальним сезоном.\n\nЗгідно з планом, викладеним на початку цього місяця, Італія має намір скоротити споживання природного газу цієї зими, збільшивши використання вугілля, зменшивши опалення по всій країні та намагаючись змінити поведінку споживачів.\n\nНагадаємо:\n\nУряд Франції різко посилив ціль зі скорочення споживання енергії цієї зими та уникнення перебоїв з електропостачанням, вочевидь, намагаючись привернути увагу громадськості.\n\nІталія націлена на скорочення споживання природного газу протягом зимового сезону шляхом збільшення використання вугілля, зменшення опалення по всій країні та наполягання на зміні звичок громадян.",
    "Італія – чемпіон світу з волейболу-2022": "У фіналі італійці обіграли збірну Польщі.\n\nЧинний чемпіон світу збірна Польщі поступилась Італії – 1:3 (25:22, 21:25, 18:25, 20:25) у фіналі Чемпіонату світу з волейболу, передає Укрінформ.\n\nУ першому сеті поляки перебували у статусі наздоганяючих у рахунку, однак наприкінці змогли забрати сет - 25:22.\n\nУ другій партії ситуація змінилася. Італійці зрівняли рахунок за сетами.\n\nНа цьому італійці не зупинились. Наступні партії вони записали на свій рахунок.\n\nЦе перша перемога Італії на чемпіонаті світу з волейболу за 24 роки. Востаннє це вдавалося у 1998 року - тоді у суперниках італійців була Югославія.\n\nЧитайте також: Україна поступилася Словенії у чвертьфіналі чемпіонату світу з волейболу\n\nЯк повідомляв Укрінформ, збірна України вперше в історії дійшла до чвертьфіналу ЧС з волейболу. В 1/4 наша команда поступилась збірній Словенії (1:3).\n\nФото: Getty Images",
    "Італія планує скоротити споживання газу на 7% протягом зими": "Італія націлена на скорочення споживання природного газу протягом зимового сезону шляхом збільшення використання вугілля, зменшення опалення по всій країні та наполягання на зміні звичок громадян.\n\nПро це пише Bloomberg, повідомляє \"Європейська правда\".\n\nЗгідно з пропозицією уряду, Італія планує скоротити споживання газу на 8,2 мільярда кубометрів до березня, щоб досягти мети ЄС щодо скорочення на 15%. Країна оцінила споживання в 54,8 млрд кубометрів з початку серпня цього року до кінця березня 2023 року.\n\nОднак фактичне скорочення буде менш помітним і становитиме приблизно 3,6 мільярда кубометрів, або 7% споживання, оскільки Італія отримала виняток від Брюсселя на підставі заповненості своїх газових сховищ.\n\nНовий італійський план передбачає скорочення зимового графіку опалення на два тижні і зменшення палення в будинках і офісах.\n\nТемпературу в приміщеннях загального користування обмежать до 19 градусів, а години опалення скоротять.\n\nТакож передбачається збільшення виробництва електроенергії з альтернативних джерел, включаючи вугілля.\n\nВІДЕО ДНЯ\n\nІталійські заходи з енергозбереження впроваджуються в тандемі з кроками щодо диверсифікації поставок з Росії. Контрольований державою нафтовий гігант Eni SpA планує збільшити газові потоки та імпорт скрапленого природного газу з альтернативних джерел, включаючи країни Африки, щоб замінити російські поставки.\n\nНагадаємо, Німеччина оголосила про пакет заходів на суму 65 млрд євро, щоб зменшити загрозу зростання цін на енергоносії, оскільки Європа бореться із дефіцитом постачань після вторгнення Росії до України.\n\nЄвропейська правда",
    "Історія зустрічей чоловічих баскетбольних збірних України та Італії": "У понеділок, 5 вересня, чоловіча збірна України з баскетболу зіграє свій третій матч групового раунду чемпіонату Європи-2022, в якому протистоятиме в Мілані господарям паркету - команді Італії.\n\nДля суперників це буде п’ята офіційна зустріч. Три матчі виграли апеннінці, в одній перемогу святкували українські баскетболісти, передає Укрінформ.\n\nЄвробаскет-2005\n\nІталія - Україна - 99:62 (29:18, 17:23, 22:10, 31:11).\n\nЧемпіонат Європи у 2005 році Україна провела невдало, програвши всі матчі групового етапу.\n\nЄвробаскет-2013\n\nІталія - Україна - 58:66 (17:13, 17:22, 14:16, 10:15).\n\nНайуспішніший для нас чемпіонат Європи. Українці упевнено пройшли перший груповий етап, потім - другий. У чвертьфіналі команда поступилася Хорватії, і в матчі з Італією розігрувалась путівка на чемпіонат світу. Фінальна сирена зафіксувала перемогу України, яка здобула путівку на ЧС до Іспанії.\n\nЄвробаскет-2017\n\nУкраїна - Італія - 66:78 (19:16, 14:27, 15:16, 18:19).\n\nКоманди зустрічалися у другому турі групового етапу.\n\nВідбір на чемпіонат світу-2023\n\nУкраїна - Італія - 89:97 (19:19, 26:15, 22:38, 22:25).\n\nСьогоднішній матч Італія - Україна розпочнеться о 22.00 за київським часом.\n\nФото: fbu.ua.",
    "Вибори в Італії. Чому праві партії звинуватили у фінансуванні Путіним": "В Італії набирає обертів скандал через звіт розвідки США про спроби росії вплинути на політику інших держав.\n\nЗокрема, за оприлюдненими Держдепом США даними, росія виділила щонайменше $300 млн політичним партіям у більш ніж 20 країнах, повідомляє Reuters.\n\nТака підтримка включаюла фінансування ультраправих націоналістичних партій, і, хоча звіт не вказував конкретні країни, він сколихнув підозри щодо отримання грошей італійськими партіями від Володимира Путіна.\n\nПриєднуйтесь до нас в соцмережах!\n\nСкандал стрімко розвивається ще й тому, що 25 вересня в Італії пройдуть парламентські вибори, і перемогу прогнозують альянсу правих партій, до якого входять «Брати Італії», «Ліга» та «Forza Italia».\n\nЗокрема, голова лівоцентристської Демократичної партії Італії Енріко Летта вже підкреслив, що виборці мають право знати до голосування, чи є у бюлетенях партія, профінансована кривавим агресором Путіним.\n\nПідписуйтесь на нас в Google News!\n\nЛідери правих партій, зі свого боку, вже заперечили, що отримували нелегальне фінансування від країни-терориста.\n\nЦікаво, що лідер «Ліги» Маттео Сальвіні свого часу називав Путіна «найкращим державним діячем на землі». А у 2019 році стався витік запису, на якому один із його помічників обговорював таємну нафтову угоду в Москві.\n\n«Я ніколи не просив і не брав грошей, рублів, євро, динарів або доларів з росії. Роками ведуться розслідування. Ніколи нічого не знаходили, тому що нічого немає», — запевнив Сальвіні 14 вересня.\n\nОчільниця «Братів Італії» Джорджія Мелоні, яка невдовзі може стати першою жінкою на посаді прем’єр-міністра Італії, пригрозила подати до суду на італійську газету, яка висловила здогадку, що вона брала гроші в Путіна.\n\nОдин із лідерів «Братів Італії» Адольфо Урсо запевнив, що наразі немає жодних ознак того, що Італія була серед країн, про які йде мова у звіти розвідки США.\n\nПісля розвалу уряду національної єдності прем'єрміністра Маріо Драгі в липні він особисто заявляв, що Італія повинна активізувати зусилля для боротьби з втручанням рф та інших автократій у політику Італії. Подробиць він, щоправда, не надав.",
    "Колишній прем'єр Італії та \"друг путіна\" Берлусконі обраний до сенату": "КИЇВ. 26 вересня. УНН. Колишнього прем'єр-міністра Італії, голову партії \"Вперед, Італія\" Сільвіо Берлусконі, який також відомий як друг російського диктатора володимира путіна, обрано до сенату. Про це інформує УНН з посиланням на Il Giorno.\n\nДеталі\n\nПовідомляється, що Берлусконі переміг у Монці, одномандатному виборчому окрузі в регіоні Ломбардія. Він набрав 50,3% голосів виборців.\n\n85-річний політик не має наміру \"грати роль статиста\" на політичних виборах 2022 року, пише Il Giorno. Розмовляючи з деякими представниками своєї партії у Мілані, він заявив: \"Я на полі, щоб зробити вирішальний внесок разом з \"Вперед, Італія\" і бути очільником наступного уряду\".\n\nДовідка\n\nСільвіо Берлусконі - колишній прем'єр-міністр Італії (1994—1995, 2001—2006, 2008—2011). Після припинення своїх повноважень як прем'єра він продовжив підтримувати контакти з російським диктатором володимиром путіним.\n\nЗокрема, після окупації Криму росією у 2014 році, Берлусконі відвідував півострів разом з президентом рф.\n\nНагадаємо\n\nСільвіо Берлусконі заявив, що путіна \"підштовхнули\" до війни з Україною, щоб встановити новий уряд у Києві.",
    "Італія підтримує включення Одеси до переліку світової спадщини ЮНЕСКО": "Міністр культури Даріо Франческіні в середу заявив, що його уряд підтримує включення Одеси та Одеського порту списку світової спадщини ЮНЕСКО й буде сприяти цьому процесу.\n\nЯк повідомляє \"Європейська правда\" з посиланням на сайт міністерства культури Італії, таку заяву Франческіні зробив під час відкриття Венеційського кінофестивалю в середу.\n\n\"Проєкт, який рішуче підтримує Україна, отримав підтримку уряду Італії в тісній співпраці між міністерством закордонних справ і міністерством культури, які надали фінансові та людські ресурси для підготовки документів кандидатури\", – зазначив він.\n\nФранческіні додав, що в підготовці заявки на включення Одеси до переліку світової спадщини брали участь італійські експерти з бюро з питань ЮНЕСКО міністерства культури Італії та запрошені експерти.\n\nНагадаємо, ще у квітні міністр культури Італії після візиту до Одеси закликав включити її до списку всесвітньої спадщини ЮНЕСКО, бо \"чудове місто, глибоко пов’язане з Італією протягом всієї його історії, тепер ризикує бути знищеним\".\n\nУ вівторок стало відомо, що ЮНЕСКО підтримує внесення Одеси до Списку об’єктів світової спадщини.\n\nВ Одесі є 196 пам’яток культурної спадщини, серед яких 30 – національного значення. Історичний центр Одеси вже є у попередньому списку (\"списку кандидатів\") ЮНЕСКО, пояснював мер міста.\n\nЯкщо ж Одесу включать до списку Всесвітньої спадщини, організація зможе надавати охоронні гарантії пам’яткам культури й захистити історичний центр міста від бойових дій.",
    "Італія отримає ще два розвідувальні літаки від Ізраїлю – ЗМІ": "Італія уклала з ізраїльською компанією Israel Aerospace Industries (ІАІ) контракти на суму близько 550 мільйонів доларів, які передбачають придбання двох літаків-розвідників раннього попередження разом із їхнім обслуговуванням.\n\nЯк повідомляє \"Європейська правда\", про це пише Haaretz із посиланням на документи міністерства оборони та парламенту Італії.\n\nУ липні ІАІ оголосила про те, що уклала контракт на суму понад 200 мільйонів доларів на постачання літаків спеціального призначення \"європейській країні НАТО\", не уточнивши, про яку саме йдеться.\n\nПідрозділ ІАІ – компанія ELTA – випускає літаки SIGINT для збору електронної та комунікаційної розвідувальної інформації, а також літаків CAEW, які слугують як система раннього попередження й контролю.\n\nТаким чином, загальна кількість розвідувальних літаків, які військово-повітряні сили Італії отримають від ізраїльської компанії, зросла до чотирьох – після оголошеного у 2021 році придбання двох повітряних суден CAEW.\n\nПро збільшення кількості замовлень в ІАІ з боку Італії стало відомо через кілька днів після зустрічі генеральних директорів міністерств оборони обох країн у липні, які обговорювали співпрацю у сфері придбання й використання військової техніки.\n\nЯк відомо, ІАІ обслуговує оборонні потреби й інших держав-членів НАТО. У вересні минулого року уряд Чехії затвердив купівлю в компанії до 2026 року чотирьох батарей системи протиповітряної оборони Spyder для заміни застарілої зброї радянського виробництва.\n\nА у Німеччині на початку квітня почали розглядати можливість придбання системи протиракетної оборони в Ізраїлю або Сполучених Штатів для захисту від загроз, зокрема російських ракет \"Іскандер\" у Калінінграді.",
    "Націоналізація будинку, заборона виїзду, продаж вілли в Італії. Радянська влада не зважала на світове ім’я Соломії Крушельницької?": "ЛЬВІВ ‒ 23 вересня в Україні та світі вшановують 150-річчя від дня народження славетної оперної співачки Соломії Крушельницької. Цей ювілей увійшов до переліку пам’ятних дат під егідою ЮНЕСКО. Сьогодні у Львові в оперному театрі відкриють виставку, присвячену примадонні і відбудеться гранд-концерт.\n\nСоломія Крушельницька підкорювала світ своїм голосом і мала великий успіх. Але у 1939 році вона приїхала на відпочинок у Карпати до своїх рідних, і це перебування стало для неї поверненням назавжди у Львів, звідки так і не змогла повернутись в Італію, і тут відчула на собі систему радянського тоталітарного режиму, пояснюють фахівці.\n\nСпершу, з огляду повномасштабної війни, у музеї Соломії Крушельницької хотіли відмовитись від будь-яких мистецьких заходів. Адже сьогодні мав відкритись оновлений меморіальний музей. Однак роботи з відновлення призупинили. Торік місто викупило квартиру в будинку, де мешкала Соломія Крушельницька, там мали розширити нову експозицію. Але обмежились кількома заходами з нагоди ювілею.\n\nКрушельницька була успішною людиною, вона стала всесвітньовідомою українкою і цього ніколи не цуралась\n\n«Війна внесла зміни. Але ми не могли оминути ювілей Соломії Крушельницької. Проводимо виставкові проєкти, не використовуючи оригінальні речі. Бо цінні експонати музейники заховали через війну. Ми хочемо акцентувати увагу на тому, що Крушельницька була успішною людиною, вона стала всесвітньовідомою українкою і цього ніколи не цуралась. Її історія ‒ це історія тріумфу, краси, гармонії, шляхетності», ‒ каже Михайло Кобрин, директор Музично-меморіального музею Соломії Крушельницької.\n\nСвітовий тріумф\n\nМайже 10 років життя, останніх років, Соломія Крушельницька провела під радянською владою: 1939-1941, 1944 і до дня смерті ‒ 16 листопада 1952 року. І це були найважчі роки життя славетної Саломеї, як її називали і як вона себе теж називала, співачки з ідеальним голосом і яка кожну виставу, в якій співала, перетворювали на тріумф, зауважують знавці.\n\nЇї світовий мистецький шлях, виступи на сценах найкращих театрів світу розпочався у 22-літньому віці, з 1894 року. А припинила його примадонна у розквіті сил і слави на початку 20-х років ХХ століття, маючи 47 років. Бо не любила виступати з молодшими солістами-чоловіками, не любила, коли ролі для молодих співачок виконують старші. Соломія Крушельницька мала своє ставлення і розуміння театрального світу і оперного мистецтва. Польська преса, коли вона вперше виступила в Варшаві, писала:\n\n«Її голос – сильне, соковите і дзвінке драматичне сопрано, здатний до різноманітних вокальних відтінків. Вона не женеться за голосовими ефектами, а весь свій художній інтелект переливає у глибоко відчутий нею образ героїні».\n\nСвоїм співом і талантом Крушельницька підняла популярність театру «Ла Скала». Мілан став її рідним містом і зустрів дуже тепло. 19 липня 1910 року Соломія Крушельницька вийшла заміж за італійського адвоката Чезаре Річчоні. Людину з давнього аристократичного роду, якого навіть обирали мером Віареджо, де подружжя мешкало у розкішній віллі на узбережжі Тірренського моря. Покинувши оперний спів, Соломія Крушельницька почала концертне турне світом. І про нього були дуже гарні відгуки музичних критиків.\n\nТимчасове повернення ‒ шлях назавжди\n\nОднак життя Соломії Крушельницької змінилось у 1936 році, коли Чезаре Річчоні помер. Вона залишалась одна у своїй віллі в Віареджо. І щороку приїжджала у Львів до своїх сестер. Вони влітку разом відпочивали у карпатському селі Дубина, біля Сколе. Соломія Крушельницька дуже любила це мальовниче місце. Так сталось і в серпні 1939 року. Хоча друзі відмовляли Соломію Крушельницьку їхати в Галичину, італійський уряд відмовив їй у видачі закордонного паспорта. Адже початок війни вже відчувався у повітрі. Втім, вона оформила документи, взяла дві валізи, знала, що їде лише побачити рідних. У Віареджо залишила дім, а в ньому весь свій архів, а це фото, автографи, ліцензії, театральні костюми, картини. Вийшла з потяга дорогою до Львова, приїхала у карпатське село Дубина. Розбудила рідних своїм співом «Ой прийшов я до хати…».\n\nУ серпні 1939 року вона приїхала лише відпочити у Карпатах\n\n«Про свої наміри повернутись у Львів після смерті чоловіка Соломія Крушельницька говорила, але у серпні 1939 року вона не повернулась, а приїхала лише відпочити з рідними, зокрема родиною старшої сестри Осипи. Політична ситуація в Європі була складною, це був переддень війни. Італія мала свою позицію, там фашизм буяв. Багато друзів Соломії виїхали у США через нестерпні умови праці. Артуро Тосканіні запротестував, що перед оперною виставою виконали фашистський гімн, і демонстративно зійшов із подіуму, і виїхав. А 1 вересня Німеччина оголосила війну Польщі. У Галичині була оголошена мобілізація. 17 вересня 1939 року у Львів прийшла радянська влада», ‒ розповідає дослідниця життя і творчості Соломії Крушельницької Галина Тихобаєва.\n\nНаприкінці вересня Соломія Крушельницька повернулась у свій будинок на вулиці Крашевського, 23 у Львові.\n\nЛірико-драматичне сопрано, спів Соломії Крушельницької зачаровував відомих оперних співаків Енріко Карузо, Маттіа Батістіні, Тітта Руффо, Модеста Менцинського.Українку запрошували у найкращі театри світу, і з нею працювати мали за честь відомі диригенти. Втім, ані талант, ані світове визнання не мали ніякого значення для радянської влади, яка прийшла у 1939 році «визволяти» Галичину, кажуть фахівці. Так звані «визволителі» у листопаді націоналізували, тобто конфіскували, будинок Соломії Крушельницької, який їй належав із 1903 року, поділивши його на квартири. А Соломії Крушельницькій залишили одне чотирикімнатне помешкання.\n\nНевідомо, за даними дослідників, чи намагалась Соломія Крушельницька тоді виїхати в Італію, чи хотіла у цей важкий час залишитись із рідними. А на початку 1940 року з нею трапився прикрий випадок. Соломія Крушельницька впала, послизнувшись на тротуарі і зламала ногу в стегні. Їй провели дві операції. Гіпс лікарі поставили не лише на ногу, але й частину тулубу. Вона мусила лежати майже рік. Нею опікувались сестри. Коли зняли гіпс, то Соломія Крушельницька повернулась до занять і давала приватні уроки співу.\n\nНаприкінці червня Львів окупувала нова влада ‒ німецька. Нові порядки, правила, вимоги, стреси, оговтування від тих звірств, які залишила після себе радянська влада, пояснюють дослідники. Соломія Крушельницька зверталась з проханням повернути їй у власність будинок, але німецьке командування вирішило у частині дому зробити військовий штаб, хоча не встигли цього зробити. Соломія Крушельницька домоглась дозволу на проживання, але мусила змінити помешкання з другого поверху на третій. У час німецької окупації продовжувала давати приватні уроки.\n\nЖиття було дуже тяжке, матеріально зокрема\n\n«Коли німецькі війська увійшли у Львів, Соломія Крушельницька ще лежала з ногою. Можливо, то була одна з причин, що вона не могла виїхати зі Львова тоді. Була під опікою сестер. Що робила у час німецької окупації? Ніде не працювала, давала приватні лекції співу. З того часу є кілька спогадів. Життя було дуже тяжке, матеріально зокрема. Є факт, що Василь Барвінський очолював німецьку музичну школу і таким чином зберіг педагогів консерваторії, дав людям можливість вижити. І не забув про Соломію Крушельницьку, яка могла приходити їсти в їдальню школи, брати продукти. Це була велика допомога», ‒ каже Галина Тихобаєва.\n\nВже навесні 1944 року було видно поразку німецької армії і фронт наближався до Львова. У місті почалась паніка, люди переживали, бо знали, що таке більшовицькі репресії, масові вбивства, катування, виселення, залякування, конфіскація майна, грабунки, зауважують історики. Ходили різні розмови. Українці почали втікати з Галичини, емігрувати за кордон. Соломію Крушельницьку запрошувала до себе в Аргентину її подружка Кано де П’яцціні. Цим запрошенням скористалась одна з сестер Соломії з родиною. 27 липня 1944 року вдруге у Галичину прийшла радянська влада, додають фахівці.\n\nУ 1944 було виїхати важко було фізично, а вона не цілком була здорова\n\n«Прямих фактів, чому не виїхала у 1944 році після німецької влади, не маємо, нема чіткого підтвердженого факту, чому не вдалося. Лише здогадуємося. Може, через вік і небажання покидати, може, хотіла, щоб вляглося, і виїхати. Бо ж вона була громадянкою Італії. Нині ми можемо провести паралелі, бо маємо війну і бачимо поведінку російського окупанта. Бачили, як люди виїжджали сім’ями, дітей відправляли, був такий внутрішній стан, певні емоції, якими людина керується. Хтось вагається, а хтось їде. Але у 1944-му було виїхати фізично важко, а вона не цілком була здорова і їй було майже 72 роки», ‒ говорить Михайло Кобрин.\n\nВасиль Барвінський запросив у 1944 році Соломію Крушельницьку працювати в консерваторію. Її зарахували на посаду професора і керівника кафедри вокалу. Студенти дуже шанували і любили свого педагога. Але у 1947 році радянська влада посилила репресії проти інтелігенції, пояснюють дослідники. Василя Барвінського на початку 1948 року арештували і згодом відправили у мордовські табори. Соломія Крушельника була під питанням звільнення. Оскільки вимагали її диплом, почались і доноси, додають вони. Диплом вона таки знайшла. Цей документ був експонатом музею у Львові.\n\nКоли арештували Барвінського, Соломія вирішила виїхати\n\n«Почалась зачистка кадрів, переслідування інтелігенції. Коли арештували Барвінського, Соломія вирішила виїхати і подала прохання-лист в органи про виїзд в Італію як громадянка цієї країни, щоб там продати свою нерухомість.\n\nКоли вона працювала в консерваторії, то до неї були претензії, що вона не має радянського громадянства. Вона подала таке прохання, але їй так і не видавали паспорт. І після прохання поїхати в Італію, її запросили в органи. Вона прийшла, а там їй дали радянський паспорт і квіти (це було 25 вересня 1948 року – ред.). Вона поцікавилась другим проханням про поїздку в Італію. На що почула, що вона – тепер громадянська СРСР, відтак довіряє владі і віллу СРСР продасть від її імені», ‒ розповідає Галина Тихобаєва.\n\nЗа версією композитора Мирослава Скорика, який мав родинні зв’язки з примадонною, Соломія Крушельницька, віддавши радянській владі віллу в Віареджо, таким чином врятувала себе і рідних від переслідувань і виселення у Сибір. Соломія Крушельницька за віллу отримала грошову компенсацію, лише 15 тисяч рублів.\n\nСоломія Крушельницька викладала в консерваторії, виступала з сольними концертами. Останній дала у Львові в 1949 році. Письменниця Ірина Вільде пригадує у своїх споминах: «Вона звучала так велично, так урочисто, що зал, здається, завмер від захоплення».\n\n16 листопада 1952 року 80-річна Соломія Крушельницька відійшла у вічний світ. Її поховано на Личаківському цвинтарі.\n\nСоломія Крушельницька, яка змогла здобути освіту і славу у світі, великого успіху, принесла славу українському народові, не залишала жодних споминів, не збереглись і її театральні костюми. Вона у приватному житті була мовчазливою, кажуть дослідники. Багато архівних документів, спогадів її сучасників, публікацій у пресі ще до сьогодні не є повністю вивчені.\n\nТалановита жінка, народжена у тернопільському селі Біла. У Мілані здобула тріумф. Підкорила Варшаву, Париж. Віареджо було містом її щастя і кохання. А у Львові пережила радість, родинне тепло і любов, смуток, злидні, і тут знайшла вічний спочинок.",
    "Німеччина програла Угорщині, Італія здолала Англію: результати 5 туру Ліги націй": "",
    "Італія долучиться до відбудови інфраструктури у Житомирській області": "5 вересня з робочим візитом до Житомирщини завітав Надзвичайний і Повноважний Посол Італійської Республіки в Україні П’єр Франческо Дзадзо. Участь у заході взяли начальник Житомирської ОВА Віталій Бунечко, його заступник Віктор Градівський, Житомирський міський голова Сергій Сухомлин, представники профільних структурних підрозділів облвійськадміністрації, бізнесу Житомирщини. Говорили про надання Італією підтримки у відбудові та інвестуванні в Житомирську область.\n\nПро це 5 вересня повідомила пресслужба Житомирської ОВА\n\n«Основна мета зустрічі – надання Італією підтримки у процесі відновлення соціальних, медичних та освітніх закладів Житомирської області, які були зруйновані внаслідок повномасштабного вторгнення рф до України, відповідно до презентованого світовій спільноті в Лугано плану «Fast Recovery»», - йдеться у повідомленні.\n\nП’єр Франческо Дзадзо підкреслив, що його візит на Житомирщину має на меті покращення взаємодії між Україною та Італією для реалізації проєктів із відновлення пошкодженої інфраструктури та інвестування у регіон.\n\n«Залучення італійських експертів різних галузей до модернізації й відбудови об’єктів в Україні дозволить створити на місці руїн якісно нову інфраструктуру», — зазначив Віталій Бунечко.\n\nПопри війну, італійські партнери зацікавлені у розвитку економічних відносин з Житомирщиною, зокрема у видобувній галузі, деревообробці, відновлювальній енергетиці, аграрному комплексі, важкій промисловості тощо.Так, учасники зустрічі обговорили шляхи співпраці та збільшення кількості представників італійського бізнесу в області.\n\n«Головні принципи співробітництва Житомирської обласної військової адміністрації з бізнесом та іноземними інвесторами залишаються незмінними – всебічна підтримка та максимальна прозорість. Впевнений, що спільними зусиллями ми зможемо реалізувати багато корисних для Житомирщини проєктів», — підкреслив Віталій Бунечко.\n\nТакож мер міста подякував через пана Посла уряду всім громадянам Італії.\n\n«Не тільки за постійну гуманітарну допомогу, а, першочергово, за прихисток наших співвітчизників, а їх 160 тисяч в цій країні. Виказав особливі слова подяки двом італійським містам — Віченце і Брешіа. Віченце прийняло наші родини військовослужбовців у перші тижні повномасштабної. І прийняло не просто гостинно. Сім’ї фактично поріднилися. Тепер працюємо над поріденням на рівні муніципалітетів», - написав на своїй Facebook-сторінці Сергій Сухомлин.\n\nНагадаємо, 1 вересня на пресконференції народний депутат, голова Житомирської обласної організації політичної партії «Слуга Народу» Арсеній Пушкаренко розповів, що Україна запросить до півсотні іноземних посольств взяти участь у регіональному форумі відновлення, який відбудеться у вересні на Житомирщині. Він нагадав, що відновлення Житомирщини взяла під свій патронат Естонія. Наразі естонський уряд розглянув перших 15 об’єктів, які треба збудувати або відновити.\n\nЯк повідомляв Житомир.info, Естонія стала першою країною, яка взялася допомогти Житомирщині з ліквідацією наслідків ворожих обстрілів. Зокрема, 31 травня 2022 року Повноважний Посол Естонії завітав до Житомира разом з представники ще двох країн – Латвії та Іспанії, саме ці країни планують долучитися до відбудови Житомирської області.\n\nЖитомир.info",
    "Італійський клуб націлився на Довбика": "Футбол в Україні\n\nІноземна преса: Зінченко має шанс зіграти з “Тоттенхемом“\n\nШовковський: Україна - це щит перед усією Європою\n\nТимчик: Проти Вірменії ми почали невпевнено та нервово\n\nШовковський: Дуже важливо, що УПЛ розпочали під час війни\n\nТимчик: Треба реабілітуватися та обіграти Шотландію\n\nНаставник Шотландії розповів про втрати перед грою проти України\n\nМиколенко: Залишив багато сил у грі проти Вірменії\n\nВірт: Ми не маємо права програти Шотландії боротьбу\n\nВірменські ЗМІ: Наша команда грала проти України в жахливий футбол\n\nШеф польського футболу: Допуск Росії на ЧС-2022 міг викликати бунт\n\n",
    "У партії Шольца побоюються приходу правих до влади в Італії": "Глава Соціал-демократичної партії Німеччини Ларс Клінґбейль у понеділок заявив, що перемога правої коаліції на парламентських виборах в Італії буде поганою для країни та європейської співпраці.\n\nПро це повідомляє \"Європейська правда\" з посиланням на AP.\n\n\"Ми дивимось на вибори в Італії й кажемо, що там на кону багато чого. Питання не просто в тому, хто буде очолювати Італію – а в тому, що це також задасть рух для Європи\", – сказав Клінґбейль журналістам після зустрічі з лідером італійської Демократичної партії Енріко Леттою.\n\nЛідер німецьких соціал-демократів прямо звинуватив очільницю \"Братів Італії\" Джорджію Мелоні в поширенні дезінформації про Німеччину й зближенні з \"антидемократичними\" силами на кшталт прем’єра Угорщини Віктора Орбана.\n\nНатомість, додав Клінґбейль, підхід Летти до співпраці з іншими країнами Європи допоможе вирішити проблему високих цін на газ і покінчити із залежністю від російських енергоносіїв.\n\n\"Італії краще з Енріко Леттою на чолі, а не правими популістами й неофашистами\", – заявив німецький політик.\n\nЯк відомо, 25 вересня в Італії відбудуться дострокові парламентські вибори після падіння проукраїнського уряду технократів Маріо Драгі, і очікувана перемога на них правих сил може вплинути на позицію Італії щодо підтримки України.\n\nВтім, сама Джорджія Мелоні, яка зі значною ймовірністю очолить уряд, займає поміркованішу позицію щодо зовнішньої політики та війни в Україні, ніж її ультраправі соратники.\n\nЧитайте також: Ультраправа, що підтримує Україну: що відомо про ключову кандидатку в прем'єри Італії.",
    "Сальвіні підтримує продовження постачання Італією зброї Україні": "Лідер італійської ультраправої партії \"Ліга\" Маттео Сальвіні, який раніше виступав проти санкцій щодо Росії, підтримує продовження постачання зброї Україні.\n\nПро це, як пише \"Європейська правда\", повідомляє Ansa.\n\n\"Ми це вже робили і будемо робити. Важливо, щоб війна якомога швидше закінчилася і щоб санкції не поставили на коліна італійські компанії та працівників\", - сказав Сальвіні, відповідаючи на питання, чи продовжить італійський уряд постачання зброї Україні, якщо праві виграють вибори.\n\n\"Ми хочемо захистити український народ, ми завжди так робили і завжди голосували за будь-яку норму, але ми також просимо захистити італійських працівників, тому що з цими витратами на електроенергію та газ ми ризикуємо стати вбивцями робочих місць\", - додав Сальвіні.\n\nРаніше він заявив, що західні санкції проти Росії не працюють і фактично шкодять Італії, тому їх потрібно переглянути.\n\nНагадаємо, голова найпопулярнішої партії в альянсі Джорджія Мелоні заявила, що Італія продовжить надсилати зброю Україні та підтримуватиме Київ у його війні проти Росії, якщо консервативний блок переможе на майбутніх національних виборах.",
    "Сальвіні хоче перегляду санкцій проти РФ, бо вони \"більше шкодять Італії\"": "Лідер італійської ультраправої партії \"Ліга\" Маттео Сальвіні заявив, що західні санкції проти Росії не працюють і фактично шкодять Італії, тому їх потрібно переглянути.\n\nПро це він сказав, виступаючи на конференції політичних лідерів у неділю на озері Комо, пише \"Європейська правда\" з посиланням на Politico.\n\nСальвіні заявив, що санкції, спрямовані проти Москви за її вторгнення в Україну, насправді допомогли Росії, що призвело до надлишку експорту в розмірі 140 мільярдів доларів протягом року, що закінчився в липні.\n\n\"Ми повинні захищати Україну? Так. Але я б не хотів, щоб санкції завдали більше шкоди тим, хто їх запроваджує, ніж тим, кого вони стосуються\", - сказав Сальвіні.\n\nСальвіні сказав, що його партія \"Ліга\" підтримує заходи щодо допомоги Україні як на національному рівні, так і на рівні ЄС. За його словами, він не порве із західними союзниками, якщо вони продовжать накладати санкції, але він також закликав інших лідерів переглянути тактику.\n\n\"Якщо ми потрапимо в уряд, ми змінимо альянси? Ні. Ми залишаємося глибоко, з гордістю та міцно вкорінені у вільний і демократичний Захід, який протистоїть війні та агресії. Але якщо ми застосовуємо інструмент, щоб завдати шкоди агресору, і після семи місяців війни він не постраждав, принаймні розгляд зміни здається мені легітимним\", – сказав Сальвіні.\n\nВін стверджував, що потрібна відповідь Європи, щоб вгамувати ціни на енергоносії, інакше тисячі робочих місць можуть бути втрачені. \"Нам, звичайно, потрібен європейський щит, як під час COVID\", - сказав Сальвіні.\n\nЗаяви Сальвіні прозвучали лише за кілька тижнів до того, як італійці підуть на виборчі дільниці 25 вересня обирати парламент. Очікується, що на виборах переможе права коаліція, до складу якої входить \"Ліга\".\n\nКритики стверджують, що Сальвіні повторює популярну тезу, яку використовує російський уряд. Міністр закордонних справ Луїджі Ді Майо з партії-суперниці \"Разом заради майбутнього\" стверджує, що Сальвіні виступає проти санкцій, щоб \"зробити Путіну послугу\". За його словами, Сальвіні та його союзники розділилися з цього питання.\n\nЗа даними опитувань, блок правих партій Італії може отримати переважну більшість в обох палатах парламенту під час виборів у вересні.\n\nДивіться також - Проросійська Італія у 2022 стала допомагати Україні. Зараз це хочуть знову змінити",
    "«Шестірки кремля». Як росія обходить нафтове ембарго": "Кремль знайшов спосіб обходити економічні обмеження ще й на нафтовому ринку. І на відміну від газу, тут варіантів у росіян виявилося значно більше. Про це стверджують журналісти телевізійного проекту «Змови».\n\nЕnі – найбільша італійська нафтогазова компанія. Вона також входить до переліку фірм, які у травні погодилися на умови кремля відкрили рублеві рахунки у «Газпромбанку» для оплати російського газу.\n\n«Якщо ми говоримо про відносини росії та Італії, то зрозуміло, що дуже довгий час Італія вважалася, якщо не другом, то певним партнером росії в Європі. Це було пов’язано, по-перше, з тим, що Італія є доволі сильно залежна в енергетичному плані від росії. І друге – пов’язано з тим, що в Італії розвинутий правий популістський рух», - розповідає політолог Микола Бучин. Share to facebook Share to twitter Share to telegram Share to viber\n\nВиявляється, 30% природного газу, який видобуває Eni, припадає на рф, а у трубопровідному проєкті Блакитний потік їй належить половина частки. На офіційному сайті компанії вказано, що відкриття рублевого рахунку погодили з урядом Італії і він не порушує європейських санкцій щодо росії.\n\n«Щодо уряду, який мав би вплинути на такого енергетичного гіганта, звичайно, що варто було б. Але питання в тому, наскільки уряд є зараз впливом і суб`єктним», - юрист-міжнародник Андрій Смолій.\n\nТак, ще у 2007 році Eni і її дочірня компанія Enel на аукціоні з продажу активів російського «ЮКОСу», придбали низку газових активів на майже 6 мільярдів доларів, а також 20% акцій компанії «Газпром нафта». Дивно у цій історії те, що італійцям вдалося перемогти у тендері державну «Роснєфть», з якою згодом уклали угоду про розширену співпрацю.\n\n«В даному випадку перемоги іноземних компаній з іноземних країн в росії можуть бути замовлені: по-перше намаганням отримати через ці компанії вплив на уряди тих країн, друге – це отримати доступ до передових технологій. Ну, і мабуть це також спосіб заробляння грошей», - професор, завідувач кафедри політології ЛНУ ім. Івана Франка Анатолій Романюк.\n\nІ от 31 травня лідери країн ЄС на саміті Європейської ради у Брюсселі дійшли згоди до кінця 2022 року заблокувати більшу частину імпорту російської нафти у відповідь на вторгнення рф до України. Тимчасовим винятком стало паливо, яке постачається трубопроводами. Тут же на офіційному сайті італійського гіганта з’являється інформація, нібито існуючі спільні підприємства з «Роснефтью» давно заморожені, а свою частку в спільному пакеті акцій з «Газпромом» у «Блакитному потоці» планують продати.\n\nЕксперти вважають, двостороння позиція Ені не дивна, адже це велика транснаціональна корпорація, яка має свої інтереси і за межами росії, а тому боїться потрапити під санкційні умови.\n\n«І одночасно безумовно вона хоче отримати прибуток. Плюс, можливо, вона має якусь особливу програму, особливу позицію у веденні бізнесу з росією, що цілком реально і можна припускати», - професор, завідувач кафедри політології ЛНУ ім. Івана Франка Анатолій Романюк.\n\nНа офіційному рівні Ені буцімто обмежує співпрацю з росією і одразу стає одним з головних посередників експорту венесуельської нафти до Європи. Це відбувається, щойно Сполучені Штати Америки послаблюють санкції проти цієї країни для компенсації втрати російського ринку.\n\n«Якщо говорити про політичні інтереси, то зрозуміло, що Італія не може мати прямих стосунків з росією і особливо з Венесуелою. Інтереси є насамперед економічні і вони будуть певною мірою екстраполюватися в інтереси політичні, тому що і Венесуела і росія є доволі потужними експортерами енергоресурсів. Зокрема, нафти і газу», - політолог Микола Бучин.\n\nВодночас обидві країни не конкурують між собою на ринку. Радше, навпаки – є потужними партнерами. Тож експерти вважають, що Венесуела є одним зі шляхів обходу санкцій проти кремля.\n\n«Я припускаю, що російська федерація знаходить «лазєйки», щоби обходити санкційні списки і знаходити можливості нові і транспортувати нафту, а потім її змішувати в країнах так званого третього світу», - депутат Верховної Ради України, директор «Магістральних нафтопроводів «Дружба» ПАТ «Укртранснафта».\n\nЗвісно ж, йдеться про Венесуелу. І тут на авансцену виходить італійська компанія Ені. Вона стає основним постачальником нафти з Південної Америки до Європи, щойно захід накладає на росію нафтове ембарго. Разом з тим, усі спроби визначити марку чорного золота зазнають невдачі.\n\n«Коли нафта вже буде змішана, ви вже не розрізните яка. Тому що можна сказати, що вона змішана, визначивши її густину і більший чи менший вміст сірки, але змішаних нафт у світі дуже багато», - депутат Верховної Ради України, директор «Магістральних нафтопроводів «Дружба» ПАТ «Укртранснафта». «Зрозуміло, що росія саме в особі Венесуели, в особі Ніколаса Мадуро як президента, бачить того лідера, який може допомагати їм впливати на цінову політику на ринку нафти і газу, тому що вони Венесуела експортер нафти, а по-друге політично чинити супротив і певною мірою допомагати росії», - політолог Микола Бучин.\n\nДалі – більше. Південноамериканська компанія «Petroleos de Venezuela» у росії має доньку – «PDVSA Rusia», через яку відбувався обіг нафти між країнами. Її генеральним директором у 2020 році став Хогліс Хесус Мартінес Нуньєс, який до того обіймав посаду радника посла Венесуели у російській федерації.\n\n«Венесуела пов`язана багато чим із росією. І те, що там присутній капітал російський – без сумніву. Але логіка така, що те, що Венесуелі дозволяють виходити на ринки, дозволяють продавати великі партії своєї нафти, то за великим рахунком це спроба якраз вирватися з цієї орбіти», - економіст Ростислав Слав`юк.\n\nЗадля своєї економічної вигоди чимало країн, зокрема Венесуела, намагаються всидіти одночасно на двох стільцях. З одного боку самим не потрапити під санкції, а з – іншого не зіпсувати стосунки з росією. Схожий шлях обрав і Єгипет. Через цю африканську країну кремль може також транспортувати свою нафту, змішуючи її з місцевою. Про це вперше заявило агентство Блумберг, дослідивши маршрути танкерів, які курсують між країнами. Ми провели схоже дослідження і з’ясували, що венесуельський сценарій зі змішуванням кількох видів нафти, щоб унеможливити визначення їхнього походження, росія застосовує ще й у Єгипті.\n\n24 липня. Танкер Crested, який ходить у морі під прапором Панами, доставив у єгипетський нафтовий термінал Ель-Хамра близько 700 тисяч барелів нафти. Прибув туди з російського Приморська. Після вивантаження, на його місце швартується єгипетський танкер Chris, щоб завантажитися, і вирушає до Рас-Шухейру, що на узбережжі Червоного моря. Цей нафтовий термінал дає можливість змішувати кілька видів нафти.\n\n«Я скажу так, якщо є механізм доставки в будь-який спосіб через країни третього світу, через Азію, потім через Африку російської нафти танкерами чи трубопровідним транспортом в країни третього світу і там змішувати, то це відбувається», - депутат Верховної Ради України, директор «Магістральних нафтопроводів «Дружба» ПАТ «Укртранснафта».\n\nСвоєю чергою Crested знову вирушає до Приморська і повторює маршрут. Однак під час подорожі екіпаж корабля щоразу вимикає систему навігації, доки не підійде до пункту призначення. Станом на 22 вересня судно перебувало в іншому російському порту UST-LUGA. Туди заходять лише визначені типи кораблів – балкари і танкери для сирої нафти та нафтопродуктів. Але вже 8 жовтня Crested знову має прибути до Приморська.\n\n«За великим рахунком тут ще один такий нюанс є, що Єгипет буде користатися ізраїльськими різного роду терміналами і тому подібне. Тобто там, на жаль, ми не зможемо це контролювати і якимось чином світ не буде в це дуже сильно втручатися», - економіст Ростислав Слав`юк.\n\nОднак зовсім інша ситуація, якщо нафтове ембарго росії допомагають обійти країни Європи. Йдеться про нашого південно-західного сусіда Угорщину. Їй Україна припинила постачання нафти південною гілкою трубопроводу Дружба, через несплату кремлем послуг транзиту. Річ у тім, що рф не могла здійснити валютні операції, через накладені санкції, адже її рахунки були заблоковані. І тут на допомогу окупантам приходять мадяри.\n\n«Завдяки втручанню Угорщини, взявши плату за транзит, вдалося за короткий час усунути технічну та бухгалтерську перешкоду для відновлення. Таким чином сира нафта знову безперервно надходить з росії через Україну в Угорщину по нафтопроводу «Дружба», - йдеться на сайті угорського Міністерства промисловості та технологій.\n\n«Але такі рішення жодна компанія в Угорщині не буде приймати без погодження з політичним керівництвом. Тому я думаю, що це вкладається в загальну конструкцію позиції угорського керівництва, яке досить займає особливу позицію серед країн-членів ЄС і членів НАТО по відношенню до події, які відбуваються на території України. Зокрема, по відношенню до агресії рф. Тому я думаю, що ця компанія діє в рамках погодження з політичним керівництвом своєї країни», - професор, завідувач кафедри політології ЛНУ ім. Івана Франка Анатолій Романюк.\n\nЙдеться про угорського енергетичного гіганта MOL Group та його дочірнє підприємство у Словаччині – Slovnaft. Саме ці компанії оплатили Україні російську заборгованість, аби знову відновити постачання.\n\n«Угорщина традиційно була другом росії і напевно одним із найбільших. Тут причини криються і в схожому стилі управління. Є постать Віктора Орбана, який є більш авторитарного типу. Він схожий стилем до путіна і ці політики мають схожі інтереси, принципи, ідеї, погляди», - політолог Микола Бучин.\n\nВиявляється, жодна з цих фірм так і не вийшла з російського ринку. Зокрема, перша з них у росії представлена через компанію мастильних матеріалів та автохімії. Економіст пояснює, в рф залишились ще близько 30% компаній, які мали б припинити свою діяльність на болоті. Проте вони змінюватимуть імена чи брендування, але з країни-терориста не вийдуть ніколи.\n\n«Вони будуть працювати і повірте, оті всі масла, присадки, хімічна продукція, яку росіяни не виробляють, все рівно буде продаватися. Буде менше, буде дорожче в росії, але буде продаватися. Вони не підуть з того ринку», - економіст Ростислав Слав`юк.\n\nБа більше, MOL Group підписала документи із оператором магістральних нафтопроводів росії «Транснєфть» та другою найбільшою приватною нафтовою компанією «Лукойл» про продовження довгострокового контракту на постачання нафти до Угорщини та Словаччини аж до липня 2025 року.\n\n«Якщо говорити про Угорщину, то я думаю, що тут будуть санкції і аж до погрози виходу з Євросоюзу. Тобто Угорщина все таки грає досить таки нечисто», - економіст Ростислав Слав`юк.\n\nКрім того, угорський енергетичний гігант також працює на території ледь не усіх партнерів країни-агресорки. Йдеться про Пакистан, Єгипет, Сирію та Ірак, про що повідомляють на офіційному сайті компанії.\n\n«Ми добре розуміємо схему, коли росія торгувала із країнами ЄС через треті країни. Вони використовують треті країни, використовують компанії-прокладки, використовують корумповані приватні компанії, корумповані органи влади в певних країнах, в тому числі ЄС», - юрист-міжнародник Андрій Смолій.\n\nБезумовно, санкції заходу руйнують економіку окупанта. І що більше часу минає, то сильніший їхній вплив на росію. Однак, цей процес був би значно швидшим, якби інші країни не допомагали кремлю обходити обмеження. Втім, з іншого боку, це дозволило побачити, хто справді друг, а хто ворог. Думаю, після війни необхідно буде переглянути наші зв’язки з певними державами. Це були Змови. Настав час для нового викриття.\n\nІА \"Вголос\": НОВИНИ\n\nShare to facebook Share to twitter Share to telegram Share to viber",
    "Україна Італія – де дивитися онлайн матч Євробаскету 2022 – 5 вересня XSPORT": "У понеділок, 5 вересня, чоловіча збірна України з баскетболу проведе матч 3 туру фінального турніру Євробаскету-2022, який проходить у чотирьох країнах — Грузії, Німеччині, Чехії та Італії.\n\nПідопічні Айнарса Багатскіса після розгрому Великобританії (90:61) та важкої перемоги над Естонією (74:73) забезпечили собі вихід до плей-оф турніру, але перемоги в майбутніх матчах дадуть нашим хлопцям перевагу по подальшій сітці.\n\nНаступний суперник «жовто-синіх» — один із господарів турніру, збірна Італії, яка розгромила Естонію (83:62) та поступилася Греції (81:85). Нещодавно, 24 серпня, наші команди зустрічалися між собою в Ризі у відборі на ЧС-2023, і тоді італійці виявилися сильнішими (97:89). Загалом суперники зустрічалися на баскетбольному майданчику п'ять разів, і в очному протистоянні мінімальна перевага у апеннінців — 3:2.\n\nБукмекери в майбутньому поєдинку віддають беззаперечну перевагу Італії. Наприклад, аналітики «Паріматч» на перемогу апеннінців дають коефіцієнт 1,31, успіх України оцінюється в 3,85, на нічию в основний час можна поставити з коефіцієнтом 13,0.\n\nУ прямій трансляції матч Україна — Італія (початок — о 22:00) на території України покаже телеканал Xsport.\n\nЄвробаскет-2022\n\n5 вересня (понеділок)\n\nУкраїна — Італія 22:00 Xsport\n\nДодамо, що також у рамках ігрового дня у групі С відбудуться матчі Хорватія — Естонія та Велика Британія — Греція.\n\nСтановище команд у групі С: 1. Україна — 4 очки; 2. Греція — 4; 3. Хорватія — 3; 4. Італія — 3; 5. Естонія — 2; 6. Велика Британія — 2.\n\nРаніше «ФАКТИ» повідомляли, що чоловіча збірна України з волейболу пробилася до плей-оф чемпіонату світу.\n\n1264\n\nЧитайте нас у Telegram-каналі, Facebook та Instagram",
    "Всидіти на двох стільцях не вдасться: Альберто де Філіппіс про Італію та підтримку України": "У Латинській Америці кремль підтримує ультраліві уряди, в Африці диктаторські, а в Європі підтримує націоналістичні партії. І не лише. На думку журналіста, метою росії є лише одна річ – викликати дестабілізацію. Тому москва підтримує Ніколаса Мадуро у Венесуелі, кубинський режим, але також має і контакти з Марін Ле Пен у Франції чи з новим лідером французького націоналізму Еріком Земмуром. Він упевнений, що також є докази того, що жовті жилети у Франції таки контактували з росією.\n\nЦікаво Легітимізація \"референдумів\": як кремль використовує токсичного діяча впливової партії Італії\n\nЯк кремль поширює пропаганду в Італії і чи здатні \"Брати Італії\" їй протистояти\n\nПопулізм набуває \"популярності\" в Європі. У багатьох країнах ЄС до влади приходять популістські партії... Італія, на жаль, не виняток. Що ви думаєте про участь партії \"Брати Італії\" на виборах?\n\nВ Італії друзями путіна є Маттео Сальвіні, а також \"Рух п'яти зірок\" (який теоретично народився як антисистемна партія), схожа на партії, які виступають за Brexit. І давайте не забувати про Сільвіо Берлусконі, який завжди виправдовував Путіна, хоча він любить продавати себе як поміркованого політика. Однак Путін в Італії також має контакти з крайніми лівими в антинатівських та антибрюссельських колах.\n\nДо речі Мер Перемишля присоромив проросійського Сальвіні: вручив йому футболку з Путіним\n\nУ Німеччині Росія мала контакти з антимігрантською партією AFD, але вона також використовувала колишнього канцлера Шредера, щоб змусити соціал-демократів проголосувати за чималу кількість рішень на користь тісної співпраці з путінською росією.\n\nЯ хотів би навести приклад російської тактики. Італійська мова поширена в основному в Італії та в швейцарському регіоні Тічіно. Тут роками \"працював\" один із найближчих ідеологів путіна – олександр дугін, який добре розмовляє італійською мовою. Він організовував зустрічі з правими та лівими екстремістами, об’єднаними ненавистю до НАТО та ЄС. З одного боку Дугін каже, що \"Європа має бути білою, християнською, а рішення мають прийматися у москві\". З іншого – заявляє, що \"з американським імперіалізмом потрібно боротися\". Тактика москви спрямована абсолютно на всі можливі напрямки.\n\nДо теми Ідеолог \"русского міра\" і ненависник українців: що відомо про дугіна\n\nПовернемося до Італії, яку я вважаю унікальною в Європі. Країна занепадає, через 15 років більшості людей тут буде за 60-ти років, через 100 років очікується, що населення скоротиться вдвічі.\n\nРосія веде глибоку пропаганду в Італії щонайменше 15 років. В основному через соціальні мережі, а також через співпрацю з різними партіями. Країна політично нестабільна, але російська пропаганда таки зуміла переконати італійців, що \"вони бідні, що їх економіка (набагато краща за російську, до речі) маленька\". Що Євросоюз винен у кризі. Пропаганда була переконливою та постійною.\n\nВ Італії, наприклад, чимало антивакцинаторських веб-сайтів перетворились у ресурси, які виступають за вторгнення (росії в Україну, – 24 канал). Італійським ЗМІ не довіряють не лише на міжнародному рівні, а й всередині країни. І Росія цим скористалася. З небагатьох журналістів, які наважуються розповідати справжні новини про Україну, часто спершу знущаються та кепкують. Потім їм погрожують. Багато кремлівських пропагандистів, таких як Петро Федоров, колишній керівник Euronews Russia, ходять на телебачення. Є й самозванці-\"дослідники\", які місяцями пояснюють, як путін уже переміг і що італійцям потрібно залишити Україну напризволяще.\n\nЕкономічна криза змусила італійські партії, які не мають довіри у населення, покладатися на технічний уряд на чолі з Маріо Драгі – проєвропейського атлантиста, який виступає за військову підтримку України. Він став лідером коаліційного уряду, де повно друзів путіна.\n\nПо інший бік є Сальвіні, який заявляє, що санкції не потрібні. А також Конте – лідер \"п'ятнадцятки\", який проти надання Україні зброю, або ж Берлусконі, який нещодавно сказав, що путін є жертвою і не хотів розв'язувати цю війну. Навіть \"екологічний рух\" був просякнутий пропагандою. Останніми роками в Італії бойкотували всі ініціативи, спрямовані на отримання бодай енергетичної незалежності.\n\n\"Брати Італії\", з іншого боку, є комбінованим рухом. Чимало з них є колишніми фашистами, але лідерка цієї політсили в Італії сьогодні єдина, хто має хоч якусь довіру серед населення. У них є різні люди – від ностальгуючих за фашизмом до щирих консервативних демократів. Антиєвропейці, але й атлантисти. Партія надзвичайно зросла, і, здається, їй бракує підготовленого лідерського класу. Водночас її лідерка – Джорджія Меллоні добре знає, що якби вона продовжувала просувати антиєвропейську версію партії, то зіткнулася б зі спротивом з боку Франції та Німеччини. Щоб зберегти єдність партії, вона продовжує грати м'язами з Брюсселем, але також спілкується з емісарами Байдена і відкрито каже, що Україну потрібно підтримувати.\n\nІталія, добре це чи погано, завжди була політичною лабораторією, і ці вибори також можуть стати сюрпризом. Здається, Маттео Сальвіні втратив велику підтримку. Forza Italia, партія Берлусконі, переживає кризу. Ймовірно, можливий і великий коаліційний уряд.\n\nВажливо Нашуміла відставка Драгі: хто замінить друга України та як це вплине на хід війни з росією\n\nЧимало \"правих\" партій (на кшталт AFD у Німеччині, Марін Ле Пен у Франції, \"Брати Італії\") підозрюють у зв’язках з росіянами. Чи означає це, що люди в цих країнах недостатньо поінформовані про подібні зв'язки?\n\nВ Італії існує поділ поколінь. Я вважаю, що є покоління, яке вже не врятувати, яке не розуміє багатополярного світу і боїться його. Люди за 40 підтримують Путіна, оскільки їх захоплює \"сильна людина\", тому що вони люблять звинувачувати американців, НАТО чи Європу і відмовляються розуміти, що Італія, можливо, роками жила не за свої гроші, що світ змінюється і нам доведеться адаптуватися.\n\nЗМІ в Італії – це катастрофа. Газети вже ніхто не читає, а на телебачення пропускають пропутінських пропагандистів. Виправдовують це тим, що \"треба дати можоливість всім говорити\". Це трохи схоже на те, якби під час нацистського періоду ми мали дозволити говорити євреям, а також нацистам, у яких, зрештою, були свої причини.\n\nРосія зрозуміла, що інформаційна війна коштує менше і завдає більше шкоди, ніж ведення звичайної війни. Сотня тролів коштує менше за танк. Якщо хтось із ваших редакторів розмовляє французькою, ви можете побачити, звернувшись до французьких сайтів новин, що пропутінські люди сьогодні майже всі з країн Африки. Можливо тому, що в Африці легко знайти франкофонів. Вони \"дешевші\" та розмовляють французькою.\n\nВи запитували мене про інформацію в Італії. Я хочу навести вам ще один приклад, який спричинив би землетрус у будь-якій іншій країні, але не в Італії. Кілька років тому ми в Euronews дізналися, що російська антивірусна компанія Kaspersky уклала ексклюзивний контракт з італійськими міністерствами та поліцією. Kaspersky робить хороші продукти, але ми поставили просте запитання: де сервери, на яких зберігаються дані італійських клієнтів? На російській землі чи за кордоном? Ми запитали про це, тому що якщо ФСБ або ГРУ просять ознайомитися з конфіденційними даними, вони можуть це зробити відповідно до російського законодавства. Kasperski, яка, я повторюю, є компанією, яка виробляє дуже хороші продукти, не відповіла нам і навіть погрожувала судом європейським експертам, які поставили це запитання.\n\nКомпанія з ворожої країни зберігає конфіденційні дані італійської адміністрації, і нічого не відбувається. Жодні ЗМІ не розігнали цю новину.\n\nЗгідно з останніми опитуваннями, \"Брати Італії\" можуть незабаром прийти до влади. Якою ви бачите перспективу такого нового уряду?\n\nДжорджія Меллоні, лідерка партії, має чимало ворогів. Хто з них найгірший? Сальвіні та Берлусконі продовжують саботувати Меллоні, і немає впевненості, що вона стане прем'єром наступного уряду. Саме президент республіки вирішує, хто буде главою виконавчої влади. Матарелла, президент Італії, повинен призначити Меллоні, але якщо \"Брати Італії\" не матимуть стабільної більшості, все може змінитися, а Італія може й надалі мати таке незрозуміле ставлення до України.\n\nНасправді, варто зазначити, що Італія, порівняно з іншими європейськими країнами, надсилає Києву дуже мало зброї, і підтримка багатьма партіями Зеленського аж ніяк не є даністю. Навіть нещодавній візит сенатора Адольфо Урсо, глави парламентського комітету з безпеки республіки (Copasir), в італійських ЗМІ мало висвітлювався. Щоправда, пропутінські ЗМІ уточнювали, що це був не інституційний візит, а неформальний. Це мало применшити його важливість.\n\nКілька тижнів тому Copasir заявив, що є принаймні чотири проросійські \"експерти\", які регулярно виступають на італійських телевізійних ток-шоу та отримують гроші від Кремля за поширення пропутінської пропаганди. На інституцію відразу ж напали, оскільки орган нібито загрожував свободі преси та свободі слова. Також атакували й Урсо нібито через те, що він дуже близький до Джорджії Меллоні.\n\nЗа нашими даними, деякі члени \"Братів Італії\" порушили закон, відвідуючи окуповані території, вони відкрито підтримують вторгнення росії в Україну. Водночас деякі з їхніх провідних членів, до прикладу – Адольфо Урсо, відвідали Київ минулого тижня і заявили про підтримку. Що це означає?\n\nУ партії багато людей і чимало течій. Ще в 2017 році представники \"Братів Італії\" відвідали псевдореспубліки на Донбасі. Є члени партії, які підтримують вторгнення, це безсумнівно. Це люди, яких терпіли в партії і вони багато зробили для партії. Вони виконали велику роботу на місцях і були винагороджені. Тепер, однак, Меллоні має зрозуміти, що не можна всидіти на двох стільцях. Не можна бути з Києвом і з москвою. Залишається побачити, і я не знаю, чи вистачить у партії сил вибрати табір, який підтримує Київ.\n\nСпецслужби країн ЄС володіють інформацією про співпрацю цих націоналістичних партій з російськими спецслужбами (фінансування, підкуп...) і не роблять жодних кроків. Чому?\n\nПо-перше, в Італії дуже складна ситуація з пресою. Журналіст, який звинувачує політика у співпраці з ворогом, ризикує отримати позов про відшкодування збитків у цивільному суді, який може його погубити. Тому багато журналістів самоцензуруються. Якщо говорити про Італію, то у нас вибори. Оголошується дуже високий рівень утримання від ризикованих кроків, і партії бояться втратити ту невелику кількість голосів, які вони можуть отримати. Тому нічого не відбувається.\n\nКрім того, в Італії телебачення має дедалі менше економічних засобів. Тому вони організовують дебати там, де знають, що запрошують пропутінських пропагандистів. Буде реакція в соціальних мережах, і це приверне увагу та інвестиції в рекламу. Ось чому італійське телебачення, мабуть, найгірше в Європі.\n\nХочете інший приклад? У період поширення коронавірусу, за часів уряду Джузеппе Конте, росіяни запропонували допомогти Італії, надіславши лікарів. Пізніше розслідування виявило, що в російській делегації було багато агентів ГРУ, які намагалися проникнути на італійські бази. На щастя, план провалився, але в Італії знову ніхто не відреагував.\n\nВи бачите, я живу у Франції, і я бачу, що Макрон, незважаючи на критику, таки запровадив важливий захисний механізм. З гуманітарної точки зору українцям, які приїжджають до Франції, допомагають, тоді як в Італії ситуація драматична. Ініціативу проявляють переважно приватні особи та українська громада, яка вже там була.\n\nМосква розуміла, що Італія є слабкою ланкою в Європі, і вже щонайменше 15 років веде широкомасштабну дезінформаційну кампанію. У жодній європейській країні, можливо, навіть в Угорщині, \"експертів\", які говорять в Італії, не покажуть на ТБ. Це люди без жодної довіри, які, однак, завжди на телебаченні в Італії.",
    "Україна - Італія: відео хайлайтів матчу Євробаскету-2022": "Чоловіча збірна України зуміла створити сенсацію на Євробаскеті-2022, обігравши в Мілані співгосподарів турніру збірну Італії 84:73.\n\nВ другій чверті італійці отримали перевагу +10, але до великої перерви наша команда скоротила це відставання, двічі у третій чверті зрівнювала рахунок, а бездоганно проведена четверта десятихвилинка дозволила святкувати сенсаційну перемогу.\n\nДивіться також яскраві кадри матчу України з Італією на Євробаскеті\n\nДивіться відео моментів гри Україна - Італія\n\nНаші канали в мессенджерах:\n\nTelegram\n\nНаші сторінки в соціальних мережах:\n\nfacebook.com/UkrBasket\n\ninstagram.com/fbu_official\n\nyoutube.com/MediaUkrbasket",
    "Майже 100 млрд євро. Італія до кінця року збільшить витрати на імпорт енергоресурсів удвічі": "Вартість імпорту енергоносіїв для Італії в 2022 році зросте на 60 млрд євро в порівнянні з 2021 роком і досягне майже 100 млрд євро.\n\nПро це заявив міністр економіки і фінансів Італії Даніеле Франко, повідомляє РБК-Україна з посиланням на Reuters .\n\n\"Щодо імпорту енергії ми переходимо від 43 млрд в 2021 році до 100 млрд євро, яких ця цифра може досягти в 2022 році. Таке збільшення викличе відтік італійських ресурсів за кордон, який обнуляє профіцит, накопичений за останні роки\", - повідомив міністр.\n\nЗа його словами, в 2021 році Італія імпортувала три чверті необхідних обсягів енергоресурсів. При цьому на початок року 40% газу Італія імпортувала з Росії, проте в липні цей показник скоротився до 25%. Таким чином, Італія обігнала за темпами скорочення залежності від російського газу Німеччину.",
    "Україна – Італія. Відео огляд матчу за 5 вересня": "Спасибо за регистрацию!\n\n\n\nНа ваш e-mail отправлено письмо с логином и паролем чтобы вы их не забыли.",
    "У Європарламенті занепокоєні, що перемога правих в Італії послабить єдність ЄС проти Путіна": "Лідерка групи Соціалістів і демократів у Європарламенті Іратце Гарсія вважає, що прогресивні партії Італії повинні об’єднати зусилля, щоб запобігти приходу ультраправих до влади, оскільки це послабить єдність Європи проти агресії Росії.\n\nПро це, як пише \"Європейська правда\", вона сказала в інтерв’ю Euractiv.\n\n\"Це ще більше підірве наші основоположні цінності ЄС рівності, демократії та верховенства права, а також послабить єдність і солідарність, які нам зараз так потрібні перед лицем агресії Путіна, через їхній націоналістичний план\", — сказала Гарсія.\n\n\"Ситуація викликає занепокоєння, але я впевнена, що італійці не звернуться до крайніх правих\", – додала вона.\n\nЗгідно з останнім опитуванням, проведеним Supermedia Agi/You Trend, права коаліція Джорджії Мелоні може перемогти з результатом 48,2%.\n\nЗа нею йде ліва коаліція Енріко Летти на чолі з Демократичною партією з 29,5%.\n\nПопулістський \"Рух п’яти зірок\" посідає третє місце з 10,9%, тоді як \"Третій полюс\", який є поєднанням \"Italia Viva\" Маттео Ренці та \"Azione\" Карло Календи, разом може набрати 5,9%.\n\nГарсія сказала, що багато італійців незадоволені, оскільки вони бачать зростання соціальної нерівності, погіршення умов праці та можливостей, а також глобальні виклики, такі як міграція та надзвичайна кліматична ситуація.\n\n\"Але звернення до ізоляціонізму не вирішить цих проблем\", — попередила вона, додавши, що прогресивні партії повинні об’єднати зусилля для побудови європейських альянсів і спільного вирішення цих викликів.\n\nНагадаємо, очільниця партії \"Брати Італії\" Джорджія Мелоні, яка в разі перемоги блоку правих на виборах має найбільше шансів стати прем’єр-міністром, запевняє, що не має наміру виводити Рим із Європейського Союзу.\n\nДивіться також - Проросійська Італія у 2022 стала допомагати Україні. Зараз це хочуть знову змінити.\n\nПро політичну кризу в Італії більше читайте тут: Чому проукраїнський прем’єр Італії пішов у відставку та хто зараз бореться за його посаду.",
    "Смертоносна повінь накрила Італію: фото й відео потужної негоди": "Після потужних проливних дощів у центральній Італії почалися повені.\n\nУнаслідок негоди загинули щонайменше 10 людей, повідомляє Reuters. Ще трьох осіб шукають рятувальники.\n\n\"Потоки води прокотилися по декількох містах, залишивши за собою слід із застряглих і пошкоджених автомобілів\", – ідеться в повідомленні.\n\nФото: eastnews.ua\n\nЗа кілька годин випало близько 400 мм опадів, а це третина від кількості, яка зазвичай випадає за рік.\n\nМайже 300 пожежників зараз працюють у постраждалих районах. Щоб врятуватися, людям доводилося вилазити на дахи будинків чи дерева.\n\nЧИТАЙТЕ ТАКОЖ: Криза небачених масштабів: третина Пакистану пішла під воду\n\nВодночас екологи заявили, що повінь спричинена зміною клімату.\n\n\"Це необоротне явище демонструє, яким буде наше майбутнє\", – прокоментувала стихійне лихо експертка італійського товариства екологічної геології Паола Піно Д'асторе.\n\nУ Судані почалися потужні дощі, які призвели до масштабних повеней. У постраждалі регіони на заході Судану вже спрямували конвої з гуманітарною допомогою та помпами для відкачування води. Індія страждає від масштабних зсувів та повеней. Їх спричинили сильні мусонні дощі. За останні три дні загинули щонайменше 50 людей. Зокрема, сильні зливи, що супроводжувалися зсувами та повенями в гімалайському штаті Хімачал-Прадеш за останні три дні забрали життя щонайменше 36 людей, ще 13 зникли безвісти.",
    "Джорджія Мелоні — лідерка правих Італії попередила про ризик перебудови світового порядку": "«Маємо вести битву». Лідерка правих Італії вважає, що війна РФ проти України може стати початком «перебудови світового порядку» 4 вересня, 19:07 Джорджія Мелоні (Фото:REUTERS/Yara Nardi/File Photo)\n\nЛідерка ультраправої партії Брати Італії Джорджія Мелоні, яка хоче очолити новий уряд країни, вважає, що повномасштабне вторгнення Росії в Україну може бути лише «верхівкою айсбергу» у боротьбі за вплив. Вона вбачає ризик у Китаї.\n\nПро це повідомляє Reuters.\n\nНа думку Мелоні, Європа може опинитися під впливом КНР, тому має «вести битву».\n\n«Якщо Україна впаде, а Захід загине, великим переможцем буде не Росія [диктатора Володимира] Путіна, а Китай Сі Цзіньпіна», — сказала вона.\n\nВідео дня\n\nЯк пише агентство, Мелоні неодноразово рішуче висловлювалася на підтримку позиції Заходу щодо України. Вона вважає, що війна, розв’язана РФ, може бути початком перебудови світового порядку.\n\n«Давайте продовжувати карати агресора, але й захистімо свій бізнес і наших працівників», — заявила політикиня.\n\n\n\nЯкщо найбільша партія правоцентристського альянсу, до якого ще входять Ліга та Forza Italia, переможе на виборах в Італії 25 вересня, її очільниця Джорджія Мелоні може стати першою жінкою-прем'єр-міністром країни. До повномасштабного вторгнення РФ Ліга та Forza Italia мали тісні зв’язки з країною-агресором. Згідно з даними опитувань, які збирає Politico, станом на 31 серпня партія Мелоні Брати Італії лідирує з 24%. У разі перемоги політикиня обіцяла, що Італія продовжить надсилати зброю Україні та підтримуватиме Київ.\n\nМаріо Драґі подав у відставку з посади прем'єра Італії 14 липня після того, як партія Рух п’яти зірок відмовилася брати участь у важливому голосуванні щодо пакету заходів економічної допомоги сім'ям і підприємствам, які постраждали від високих цін на енергоносії. 21 липня президент Італії розпустив парламент.\n\nПриєднуйтесь до нас у соцмережах Facebook, Telegram та Instagram.",
    "Українець Овчаренко виграв турнір в Італії": "Український тенісист повертає форму\n\nДжерело - Чемпіон.\n\nУкраїнський тенісист Олександр Овчаренко разом зі своїм напарником Андреа Піккьоне (Італія) виграв парний турнір в Санта Маргеріті ді Пуле (Італія).\n\nЗазначимо, що для Олександра цей трофей став 4 у кар'єрі у парному розряді.\n\nITF M25 Санта Мрагеріта ді Пула\n\nПризовий фонд $25,000\n\nПари\n\nФінал, 24 вересня\n\nОлександр Овчаренко (Україна) / Андреа Піккьоне (Італія) - Фаусто Табакко (Італія) / Джорджіо Табакко (Італія) 6:1, 3:6, [10:7]",
    "Італійські праві в разі перемоги на виборах визнають Єрусалим столицею Ізраїлю": "Лідер ультраправої партії Італії \"Ліга\" Маттео Сальвіні заявив, що в разі перемоги коаліції правих на парламентських виборах 25 вересня вони визнають Єрусалим столицею Ізраїлю та перенесуть у місто своє посольство.\n\nЯк повідомляє \"Європейська правда\", таке Сальвіні заявив в інтерв’ю ізраїльській газеті Israel Hayom.\n\n\"Я дав своє слово, і я віддаю повну шану народу Ізраїлю та маю намір дотриматися слова\", – так він відповів на питання про визнання Єрусалима ізраїльською столицею і перенесення туди посольства з Тель-Авіва.\n\nЛідер \"Ліги\" також скептично висловився щодо заяв про те, що Росія може втрутитися у вибори в Італії.\n\n\"Італійці голосуватимуть, ті, хто говорить про можливий вплив Росії – ліві – шукають алібі, бо знають, що програють. Як і голосування в Ізраїлі, голосування в Італії буде вільним і прозорим\", – вважає Сальвіні.\n\nІзраїль захопив східну частину Єрусалима під час Шестиденної війни в 1967 році та згодом анексував. Палестинці прагнуть зробити східну частину Єрусалима майбутньою столицею власної держави.\n\nІ ізраїльтяни, і палестинці вважають Єрусалим своєю столицею. Але більша частина світу вважає, що це питання потрібно буде вирішити під час переговорів. У результаті більшість іноземних посольств розташовані в Тель-Авіві.\n\nУ травні 2018 року США перенесли своє ізраїльське посольство з Тель-Авіва до Єрусалима попри гучну критику переважної більшості країн. Протести проти такого рішення Дональда Трампа призвели до загибелі щонайменше 58 палестинців.\n\nЗгідно з останнім опитуванням, проведеним Supermedia Agi/You Trend, права коаліція на чолі з лідеркою партії \"Брати Італії\" Джорджією Мелоні може перемогти з результатом 48,2%. За нею йде ліва коаліція Енріко Летти на чолі з Демократичною партією з 29,5%.\n\nДивіться також - Проросійська Італія у 2022 стала допомагати Україні. Зараз це хочуть знову змінити.\n\nПро політичну кризу в Італії більше читайте тут: Чому проукраїнський прем’єр Італії пішов у відставку та хто зараз бореться за його посаду.",
    "Італійські фермери вирішили зберігати яблука в печерах — Шуба": "Це не тільки величезне заощадження електроенергії, а й можливість зберегти у фруктах якнайбільше корисних мікроелементів.\n\nВ умовах жорсткої економії вміння правильно зберігати фрукти та овочі дуже допомагає. Тобто ми знаємо, що може полежати до двох тижнів, а що краще з'їсти найближчими днями, інакше зіпсується.\n\nФермери з північної Італії вирішили повернутися до давнього способу зберігання яблук — у печерах, повідомляють Тhedailystar.net.\n\nФото: www.thedailystar.net\n\nСьогодні Італія живе в умовах сильної економії електроенергії, тому там і згадали про печери. Отже, використовують простори, вирізані в схилі пагорба, для зберігання врожаю в контрольованому середовищі. Це дозволяє підтримувати постійну температуру без великих витрат.\n\nЯблука зберігаються в пластикових ящиках усередині таких холодильних зон.\n\nФото: www.thedailystar.net\n\nОдин з ініціаторів технології Мауро Ерліхер заявив, що з точки зору впливу на довкілля, у цьому способі є більше переваг та вигода.\n\nПо-перше, це значно заощаджує енергію, вже зʼясували, що вдається скоротити її споживання на 32%.\n\nПечери, розташовані під фруктовими садами у невеликому містечку Предає, регіон Трентіно, було створено за проєктом групи Melinda. Вже працює 34 холодильні камери з місцем для зберігання близько 30 000 тонн яблук. Найближчим часом кількість яблук збільшиться до 40 000 тонн.\n\nМауро Ерліхер пояснив: у традиційних камерах для збереження прохолоди всередині використовуються сендвіч-панелі, ізольовані поліуретаном і металевими листами, в підземних печерах скелі самі по собі працюють, як сендвіч-панелі.\n\nПерш ніж печери можна буде використовувати, каміння охолоджують газом на глибину від 5 до 7 метрів, що дозволяє підтримувати постійну температуру близько 1 градуса Цельсія.\n\nХоча деякі фермери спочатку поставилися до ідеї печерного зберігання скептично, результати їм сподобалися.",
    "Топ 10 сайтів для пошуку роботи в Італії": "Італія є лідером для вибору місця для переїзду. Трудова міграція в сонячній країні з багатою культурою проходить швидше, а ще з безліччю додаткових переваг. Перед переїздом до Італії краще заздалегідь знайти вакансії. Для їхнього підбору підходять спеціальні сайти.\n\nСайти для швидкого пошуку роботи в Італії\n\n1) Layboard.com – один із найпопулярніших сайтів пошуку роботи в Італії чи сусідніх європейських країнах. На ньому представлені найактуальніші та найпопулярніші варіанти. Для новачка на Layboard знайдеться чимало корисної інформації. Переглянути вакансії можна з будь-якого пристрою, а також використовуючи зручні фільтри. Вони значно економлять час і сили для перегляду необхідних пропозицій.\n\n2) InfoJobs – сайт компанії, яка займається пошуком відповідних працівників. Щодня на ресурсі з’являється актуальна інформація щодо різних пропозицій. Вакансії мають короткий, але інформативний опис. За допомогою ресурсу можна знайти роботу не лише у великих, а й у невеликих містечках Італії. Він має безкоштовний мобільний додаток, щоб можна було знайти роботу в будь-якому місці.\n\n3) CliccaLavoro – зручний портал для пошуку роботи. Його головною перевагою є велика кількість нових пропозицій. Реєстрація на сайті безкоштовна, а вся інформація доступна навіть новачкам.\n\n4) CambioLavoro є майданчиком для швидкого пошуку різних вакансій у Італії. Спочатку ресурс був розробкою студентів, які хотіли допомогти молодим фахівцям якнайшвидше знайти перше робоче місце. Затребуваними на сайті є професії юристів, економістів та виконробів. Здобувач має повне право відгукнутися на пропозицію, навіть якщо він не пройшов авторизацію на сайті.\n\n5) Experteer – система розвитку кар’єри. Вона підходить для пошуку вакансій за фахом в Італії. Щоб підтвердити свою кваліфікацію, необхідно надати роботодавцю документи.\n\n6) Для пошуку роботи в Італії підійде ресурс TrovoLavoro. Він є частиною газети і відрізняється простотою інтерфейсу і таким же простим способом пошуку вакансій. Серед популярних фільтрів – місто чи регіон. Багато італійців розглядають переїзд для отримання нової роботи, тому що регіон впливає на те, як багато заробітку залишиться після оплати житла та інших витрат.\n\n7) BachecaLavoro є ресурсом, де зібрано інформацію з різних подібних сайтів. База підійде для тих, хто ще не вирішив, яка специфіка роботи підійде для переїзду в Італію. Для зручності претенденту представлені популярні категорії. Є можливість сортувати вакансії по регіону чи досвіду роботи. Серед популярних пропозицій продавці, секретарі чи няні. Мігрантам без досвіду BachecaLavoro – ідеальний варіант.\n\n8) JobRapido – ще один зручний сайт пошуку роботи в Італії. Він працює як база, на якій зібрані пропозиції з інших майданчиків. На сайті немає повної інформації, лише скорочений варіант, а щоб прочитати всі умови, необхідно перейти на первинний ресурс. Для швидкого пошуку можна пройти реєстрацію, але й для не авторизованих користувачів доступна більшість інформації.\n\n9) Найпростіший варіант пошуку роботи в Італії – майданчик Jooble. У глобального агрегатора великий вибір пропозицій з різних категорій. Першоджерелами є корпоративні ресурси та приватні особи.\n\n10) EuroRabota – майданчик, який перекладено російською мовою. На ресурсі публікують вакансії приватні особи та компанії Італії.\n\nЩоб прискорити пошук вакансій на спеціальному сайті, використовуються прості фільтри, наприклад, місцевість або назва спеціальності. Особливо зручно шукати роботу в it сфері",
    "МЮ і \"Челсі\" полюють на оборонця \"Інтера\"": "Футбол в Україні\n\nІноземна преса: Зінченко має шанс зіграти з “Тоттенхемом“\n\nШовковський: Україна - це щит перед усією Європою\n\nТимчик: Проти Вірменії ми почали невпевнено та нервово\n\nШовковський: Дуже важливо, що УПЛ розпочали під час війни\n\nТимчик: Треба реабілітуватися та обіграти Шотландію\n\nНаставник Шотландії розповів про втрати перед грою проти України\n\nМиколенко: Залишив багато сил у грі проти Вірменії\n\nВірт: Ми не маємо права програти Шотландії боротьбу\n\nВірменські ЗМІ: Наша команда грала проти України в жахливий футбол\n\nШеф польського футболу: Допуск Росії на ЧС-2022 міг викликати бунт\n\n",
    "Косівську кераміку презентували в Італії": "Представники Івано-Франківщини взяли участь у другій Генеральній асамблеї Асоціації «Європейський шлях кераміки» (далі – Асоціація) в м. Фаенца (Італія).\n\nЗа сприяння Івано-Франківської обласної державної адміністрації працівники Яремчанського музею етнографії та екології Карпатського краю – філії Національного музею народного мистецтва Гуцульщини та Покуття імені Й. Кобринського – Богдана і Вероніка Фаштриги взяли участь у засіданні ІІ Генеральної асамблеї Асоціації 2022 року, яка відбулася 01 вересня 2022 р. у м. Фаенца з нагоди проведення сьомого Міжнародного фестивалю-ярмарки кераміки «Argilla Italia». Про це повідомили на сайті Івано-Франківщина туристична.\n\nПредставники Івано-Франківщини ознайомили членів Асоціації про діяльність Національного музею народного мистецтва Гуцульщини та Покуття імені Й. Кобринського, а також упродовж 02-04 вересня 2022 р. презентували у рамках «Argilla Italia» історію та традиції косівської мальованої кераміки – невід’ємної частини культурної спадщини Прикарпаття.\n\nФестиваль-ярмарок кераміки «Argilla Italia» організований муніципалітетом Фаенци та Міжнародним музеєм кераміки (м. Фаенца).\n\nТакож наші краяни 2 вересня стали учасниками зустрічі представників міжнародних делегацій – учасників «Argilla Italia 2022» з мером м. Фаенца Массімо Ісолою.\n\nДля довідки.\n\n20 червня 2022 р. Асамблея Міжнародної асоціації «Європейський шлях кераміки» офіційно погодила приєднання Національного музею народного мистецтва Гуцульщини та Покуття імені Йосафата Кобринського (м. Коломия, Івано-Франківська область, Україна) до складу Асоціації.\n\nЄвропейський шлях кераміки – це культурний маршрут, сертифікований Радою Європи у 2012 р. Він націлений на надання цінності культурній спадщині, пов’язаній з виробництвом кераміки та її давніми традиціями, створення сталої та конкурентоспроможної туристичної пропозиції не лише на основі мистецьких творів і колекцій (майстерень і музеїв), але й культурного та соціального розвитку, в якому ці дестинації жили протягом багатьох років.\n\nМаршрут об’єднує такі держави: Німеччина, Іспанія, Франція, Італія, Нідерланди, Португалія, Великобританія, Туреччина. А відтепер і Україну.\n\nFacebook Twitter Viber LinkedIn Email",
    "Фашисти і нацисти: хто ж вони насправді?": "Одним із приводів для віроломного вторгнення в Україну путінський режим назвав її «денацифікацію».\n\nМовляв, треба звільняти нашу країну від «неофашистів і нацистів». Поняття фашизму і нацизму учні середньої школи вивчають на уроках історії в 9–10 класі. Виникає питання, як люди з вищою освітою, а подекуди й науковими ступенями можуть цього не знати. Тим не менш, у матеріалі нижче – історія виникнення і основні риси італійського фашизму й німецького нацизму.\n\nФАШИЗМ\n\nУчасть Італії у Першій світовій війні 1914–1918 рр. принесла їй важкі втрати і невдачі. Перебуваючи спочатку в Троїстому союзі, а потім з 1915 р., перейшовши на бік Антанти, Італія опинилася в таборі переможців. Її прем’єр-міністр В. Е. Орландо входив до Ради чотирьох країн на Паризькій мирній конференції. Італія отримала невелику час­тину обіцяних їй територій. Величезні витрати на війну (майже 65 млрд лір золотом) привели країну до боргової кабали, вона по­збулася третини національного багатства, потрапивши в залежність від англійського та американського капіталу. За час війни в резуль­таті прискореного розвитку важкої промисловості Італія перетво­рилася з аграрної на аграрно-індустріальну країну. Але це ще біль­ше посилило властиві італійській економіці диспропорції. Швидко розвивалися в роки війни важка, військова та хімічна галузі про­мисловості, однак не маючи після війни військових замовлень підприємства згорнули свою діяльність, а демобілізація армії і спад виробництва породили безробіття. Війна та її наслідки сприяли назріванню в країні глибокої політичної кризи. Особливістю політичного життя довоєнної Італії була відсутність у буржуазії власних партій з чітко виписаними програмами і чіткою організа­ційною структурою. Лише у 1919 р. була утворена перша буржуаз­на Народна партія. Вона виникла на базі масового католицького руху і вела за собою значну частину селянства. Утворення Народ­ної партії означало, що Ватикан зняв заборону на участь католиків у політичному житті. Економічна та політична залежність Італії від країн-союзниць, зовнішньополітичні невдачі мали наслідком поча­ток шовіністичної пропаганди, яка зацікавила колишніх фронто­виків з дрібнобуржуазного середовища. Виникали різні організації та рухи, що піднімали на щит ідею «національної величі». Одним з них був малопомітний на початку фашистський рух. Націоналіс­тична захопленість дрібнобуржуазних елементів вилилася в їхню спробу прямої дії без дозволу держави. У відповідь на відмову країн Антанти задовольнити вимогу Італії про анексію порту Фіуме це місто у вересні 1919 р. було захоплене озброєними загонами і звільнено лише після того, як у 1920 р. Італія визнала його пере­дачу Югославії. Бунтівні настрої охоплювали й армію. Так, влітку 1920 р. почалися заворушення у військових частинах, підтягнутих до портів на Адріатичному узбережжі для відправки в Албанію. Солдатські виступи показали, що армія ставала все менш надійною збройною опорою чинного порядку. У зв’язку з цим була збільшена чисельність поліції і жандармерії, були створені нові збройні фор­мування під назвою «Королівська гвардія».\n\nПерший уряд Муссоліні, який складався з лібералів, отримав вотум довіри широкого парламентського фронту, який складався здебільшого з представників ліберальної Народної партії (306 голо­сів на користь і проти 116). Використовуючи конституційні повно­важення прем’єр-міністра та діючи виключно в межах основного закону, у період між 1922 і 1925 рр. Муссоліні запускає системний процес формування фашистської держави та її головних органів.\n\nУ 1922 р. Муссоліні заснував Велику фашистську раду, а на­ступного року – загони міліції національної безпеки. Метою цих реформ було ведення боротьби проти політичних супротивників\n\nі здійснення прямого контролю над збройним крилом своєї партії. У 1923 році був затверджений новий виборчий закон – закон Арце­бо, який практично виключав пропорційну систему, встановивши отримання 2/3 місць у парламенті представниками партії, яка отри­мує більше 25 % голосів на виборах. Вибори за цією системою були проведені у 1924 р. та викликали хвилю суспільних протестів.\n\nЗ ухваленням 24 грудня 1925 р. так званого «Закону № 2263» у країні був встановлений однопартійний режим, а голова партії – вождь (дуче) – одночасно був главою всієї виконавчої влади в кра­їні. Інститут монархії при фашизмі зберігся. Такий стан корони полегшив ліквідацію фашистського режиму в 1943 році після по­разки Італії в другій світовій війні, в якій вона брала участь на боці Німеччини і Японії.\n\nУ 1925 р. почали прийматися «фашистські закони». За одним із таких законів глава уряду тепер призначався королем і парламент більше не міг висловити йому вотуму недовіри. До компетенції глави уряду були віднесені спеціальні повноваження, у тому числі щодо призначення міністрів на свій розсуд і прийняття власних рішень щодо обговорюваних питань у парламенті. На початку 1926 р. були скасовані вибори місцевих посадових осіб. Замість мерів запроваджуються посади намісників, які призначались урядом.\n\nЗа законом від 3 квітня 1926 р., який умовно вважається початком фашистського корпоративізму, синдикати визначалися в якості єдиного представника працівників для укладення колек­тивних трудових угод. Закон був прийнятий для того, щоб вироб­ники під впливом і контролем «фашистської революції» сформу­вали «Цитадель держави» і стали головними суб’єктами економіч­ного життя країни.\n\nНАЦИЗМ\n\nВстановлення нацистської диктатури у Німеччині, як прави­ло, асоціюється з 30 січня 1933 р., коли Гітлер був призначений рейхсканцлером. 28 лютого 1933 р. президент Гінденбург, посилаючись на «за­хист Батьківщини та держави», надав уряду повноваження конт­ролювати політичну діяльність інших партій. Після смерті Гінденбурга 1 квітня 1934 р. уряд прийняв закон про об’єднання посад канцлера та президента. Незважаючи на наз­ву, закон передбачав фактичну ліквідацію посади президента та передачу його повноважень канцлеру. У серпні 1934 р. до повноважень рейхсканцлера додалися такі, як командування армією, право введення надзвичайного ста­ну, право здійснювати помилування, право призначати міністрів, інших вищих посадових осіб та вищі військові чини. Усі ці повно­важення були довічними. Також рейхсканцлеру було надано право призначення свого наступника (Гесс, Геринг, Гебельс). Спеціаль­ною постановою рейхстагу від 26 квітня 1942 р. Гітлер був проголошений вождем нації та верховним суддею.\n\nКабінет міністрів припинив своє існування. Останнє засідан­ня відбулося 5 лютого 1938 р. Він був реорганізований у раду при фюрері з дорадчими повноваженнями. Вищі посади на державній службі заборонялося займати не арійцям. Вищі чиновники підпорядковувалися безпосередньо фюреру. Він же здійснював їх призначення та звільнення. 1 грудня 1933 р. був прийнятий закон про забезпечення єдності партії та держави. Відповідно до нього єдиною партією залишалася Націонал-соціалістична партія. Партійний апарат став державною структурою.\n\nУ 1933 р. була сформована таємна державна поліція – гестапо. Відповідно до закону від 10 лютого 1936 р. гестапо отримала виключне право на попереднє слідство по державних злочинах. Нормативні акти гестапо, а також дії їх співробітників не підлягали судовому контролю. Служба у гестапо була довічною та давала надзвичайні привілеї. У серпні 1939 р. були введені посади комі­сарів рейха із захисту держави з надзвичайними повноваженнями. У вересні 1939 р. з низки органів та служб, відповідальних за пи­тання державної безпеки, було створено імперське головне управ­ління безпеки (РСХА). На 1940 р. РСХА складалося з 7 управлінь. 1-ше – займалося юридичними, кадровими та адміністративними питаннями. 2-ге – господарським забезпеченням та фінансування. 3-тє – контролем за внутрішнім життям суспільства. Воно у свою чергу поділялося на 4 відділи – відділ культури, відділ населення, відділ суспільного життя та відділ економіки. 4-те управління РСХА або гестапо (таємна поліція), поділя­лося на 5 відділів. Відділ «А» – боротьба з політичними супротив­никами нацизму, здійснення заходів проти саботажу та забезпечення загальної безпеки. Відділ «В» – нагляд за діяльністю церков, релігійних сект, євреїв, масонів, молодіжних рухів. Відділ «С» – складання досьє, проведення стеження та превентивних арештів. Відділ «D» – боротьба з партизанами та підпільниками на окупованих територіях. Відділ «Е» – контррозвідка та боротьба зі шпи­гунством. Відділ «F» – паспортна служба та прикордонна поліція. 5-те управління РСХА – кримінальна поліція рейху (КРІПО), складалося з 4-х відділів. 1-й відділ – кримінальна поліція з превентивних заходів, 2-й – репресивна кримінальна поліція, 3-й – відділ дізнання та розшуку, 4-й – інститут криміналістики. 6-те управління РСХА здійснювало функції політичної роз­відки (СД). 7-е управління займалось цензурою.\n\n15 вересня 1935 р. був прийнятий закон про громадянство. Згідно з ним мешканці держави ділилися на громадян та підданих. Громадянами визнавалися виключно особи німецької національності. Підданими були всі інші. Вони були позбавлені політичних прав та деяких цивільних прав. У 1936 р. було заборонено укладання шлюбів з євреями. Позашлюбні відносини з євреями тягли кримінальну відповідальність. Заборонялось також надання замовлень єврейським підприємствам. Встановлювалися обмеження на проживання та пересування євреїв (гетто). Починаючи з 6 років, євреї повинні були носити на одязі знак своєї національності. У 1938 р. на євреїв Німеччини була накладена «расова контрибуція» – 1 млрд марок. Невиплата цієї контрибуції стала приводом для конфіскації всього майна євреїв.\n\nСКІЛЬКИ ОЗНАК ПОДІБНОСТІ ФАШИЗМУ І НАЦИЗМУ ІЗ УКРАЇНСЬКИМИ РЕАЛІЯМИ НАРАХУВАВ ВДУМЛИВИЙ ЧИТАЧ?\n\nНаціональна академія СБУ",
    "Краще до в'язниці, ніж до України: у росії призовник розстріляв військкома (відео)": "Краще до в'язниці, ніж до України: у росії призовник розстріляв військкома (відео)\n\nОголошена в росії «часткова мобілізація», коли в армію забирають усіх підряд, незважаючи на стан здоров'я, наявність військової спеціальності або сімейні обставини, змушує росіян йти на злочин.\n\nТак, в Усть-Ілімську Іркутської області росії чоловік влаштував стрілянину у військкоматі. У реанімації опинився начальник призовної комісії, повідомляє Бі-бі-сі.\n\nЗа словами губернатора Іркутської області Ігоря Кобзєва, в Усть-Ілімську молодий чоловік влаштував стрілянину у військкоматі. Військовій комісар Олександр Єлісєєв перебуває у реанімації, у вкрай тяжкому стані.\n\nНападника затримано. За деякими даними, це 25-річний Руслан Зінін, безробітний, пише Тайга.\n\n\n\nЗа словами його матері, Зінін дуже переживав через повістку, яка прийшла найкращому другові, який в армії не служив.\n\nВранці він сказав рідним, що пішов у військкомат добровольцем. Жінка не знає, звідки у сина зброя.\n\nСлідчий комітет росії порушив кримінальну справу стосовно затриманого.\n\n\n\nЧоловіку, що стріляв, загрожує довічне позбавлення волі. У росгвардії показали його рушницю — законним власником цієї зброї він не є, повідомив радник голови МВС Антон Геращенко.\n\nНагадаємо, президент України Володимир Зеленський закликав російських чоловіків ухилятися від мобілізації. Якщо не вдасться виїхати з росії або сховатись, то здаватися у полон українським військовим, щоб не повернутися додому «вантажем 200».\n\n1325\n\nЧитайте нас у Telegram-каналі, Facebook та Instagram",
    "Праві у Швеції, гроші Путіна в Італії та гості на похороні Єлизавети II: дайджест західних ЗМІ": "У Швеції на виборах перемогли праві сили, тоді як правих Італії винуватять в отриманні коштів від Володимира Путіна.\n\nТим часом у Самарканді пройшов саміт за участю кривавого лідера кремля, Папа Римський схвалив збройну допомогу Україні, а Олена Зеленська їде на похорон королеви Єлизавети II.\n\nпропонує дайджест західних ЗМІ, який завершує тиждень 12-16 вересня.\n\nПриєднуйтесь до нас в соцмережах!\n\nОлена Зеленська прямує на похорон королеви Єлизавети II\n\nЗеленську запросили на похорон Єлизавети II. Фото: facebook.com/olenazelenska.official\n\nДружина президента України Володимира Зеленського Олена Зеленська приєднається до світових лідерів на похороні королеви Єлизавети II, повідомляє The Sun.\n\nПерша леді Олена Зеленська є серед 500 глав держав і високих гостей, запрошених на службу та VIP-прийом, організований королем Чарльзом III.\n\nПідписуйтесь на нас в Google News!\n\nСвітові лідери збираються прибути до Лондона цими вихідними і, як очікується, віддадуть свою шану королеві Єлизаветі, відвідавши Вестмінстер-Хол. Деспот Владімір Путін не запрошений.\n\n«Присутність Олени Зеленської є ще одним свідченням глобальної підтримки України в той час, як росія перебуває в ізоляції. Британія є одним із найвірніших союзників України. Її присутність на похованні є ознакою цієї дружби та взаємної поваги», — підкреслює джерело видання.\n\nСеред 2 тис. присутніх у Вестмінстерському абатстві будуть десятки членів іноземних королівських сімей, у тому числі імператор Нарухіто та імператриця Масако з Японії, король Іспанії Феліпе VI і королева Летиція, а також король Бельгії Філіп і королева Матильда.\n\nБільше 30 світових лідерів також збираються відвідати церемонію, зокрема президент США Джо Байден, президент Франції Еммануель Макрон, віцепрезидент Китаю Ван Цишань, прем'єрміністр Канади Джастін Трюдо, президент Туреччини Реджеп Ердоган та президентка Єврокомісії Урсула фон дер Ляєн.\n\nУ Швеції на виборах перемогли праві: хто такі Шведські демократи\n\nSweden Democrats oppose migrants and Muslims. Photo: Wikipedia\n\nУ Швеції на парламентських виборах, що пройшли 11 вересня, перемагає коаліція правих сил, до якої вперше увійшла націоналістична партія «Шведські демократи». Премʼєрка країни Магдалена Андерссон уже оголосила про відставку, визнавши поразку очолюваного Соціал-демократичною робітничою партією лівоцентристського блоку, який отримує 173 місця у парламенті, тоді як праві отримають 176.\n\nСтворена в 1988 році правими екстремістами та неонацистами партія «Шведські демократи» вперше потрапила до парламенту в 2010 році, пише The Washington Post.\n\nПісля цього лідери почали виключати з партії найбільш екстремістських членів.\n\nРоками інші партії та ЗМІ дистанціювалися від «Шведських демократів», але зрештою Помірковані, найбільша з правоцентристських партій, вирішили встановити з ними зв’язки з метою скинути соціал-демократів.\n\nВиборці Шведських демократів переважно живуть у невеликих містах і сільській місцевості, і більшість із них — чоловіки, пояснює професорка Університету Содерторна Анн-Катрін Юнгар, яка вивчає популістські праворадикальні партії.\n\n«Ці виборці мають нижчу довіру до ЗМІ, — каже Юнгар. — ШД використовують популістську риторику про те, що існує «ліво-ліберальний істеблішмент», еліта, яка не розуміє людей».\n\nЖорстка політика щодо мігрантів\n\nУ Швеції коаліцію сформують праві сили. Фото: tv4play.se\n\nЧи є «Шведські демократи» тепер «звичайною партією», залишається дискутувати, зазначає видання: хоча партія дистанціювалася від своїх неонацистських коренів, її члени хочуть припинити імміграцію з-за меж Європи та повернути мусульман до країн походження.\n\nЛідер Шведської демократичної партії Джиммі Акессон прагне зробити імміграційну політику Швеції найжорсткішою в ЄС, щоб можна було відмовлят людям, які шукають притулку через релігію або приналежність до ЛГБТК-спільноти.\n\nПартія хоче скоротити економічну допомогу іммігрантам і надати більше повноважень поліції, зокрема дозволити обшуки без конкретних підозр у злочині.\n\nГлава Поміркованої партії Швеції Ульф Крістерссон запевнив, що сформує уряд «для всієї Швеції та всіх громадян»:\n\n«У суспільстві є велике розчарування, страх перед насильством, стурбованість економікою, світ дуже непевний, і в Швеції також політична поляризація надто посилилася. Тому моє послання полягає в тому, що я хочу об’єднувати, а не роз’єднувати», — цитує його Reuters.\n\nВ Італії правих звинувачують у отриманні грошей Путіна\n\nНа виборах в Італії правим силам пророкують перемогу. Фото: open.online\n\nТвердження США про те, що росія виділила щонайменше $300 млн політичним партіям у більш ніж двох десятках країн, сколихнули передвиборчу кампанію в Італії в середу, повідомляє Reuters.\n\nДерждеп США у вівторок 13 вересня оприлюднив дані розвідки щодо спроб кремля вплинути на зовнішню політику, включаючи підтримку ультраправих націоналістичних партій.\n\nХоча звіт не вказував конкретні країни, він відновив підозри щодо того, що деякі італійські партії отримували фінансування від Володимира Путіна.\n\n25 вересня в Італії відбудуться національні вибори, і очікується, що альянс правих партій, до якого входять «Брати Італії», «Ліга» та Forza Italia, здобуде впевнену перемогу.\n\n«До 25 вересня італійські виборці мають право знати, чи була якась із партій у виборчих бюлетенях фінансована Путіним», — написав у Twitter Енріко Летта, голова лівоцентристської Демократичної партії.\n\nЛідери правих партій заперечили, що отримували нелегальне фінансування від країни-терориста.\n\nПрипущення про те, що росія може втручатися у виборчу кампанію, неодноразово звучали після розвалу уряду національної єдності прем'єрміністра Маріо Драгі в липні.\n\nСам Драгі в липні заявив парламенту, що Італія повинна активізувати зусилля для боротьби з втручанням рф та інших автократій у італійську політику.\n\nШанхайський саміт: Китай обіцяє дружбу рф\n\nКитай пообіцяв рф підтримку, але його може вистачити ненадовго. Фото: Getty Images\n\nУ четвер у Самарканді розпочався саміт Шанхайської організації співробітництва, очолюваної Пекіном і Москвою, повідомляє CNN.\n\nЛідери країн-членів організації, до якої входять Індія, Пакистан, Іран і чотири країни Центральної Азії, зібралися в місті Самарканд в Узбекистані. Там відбулася низка переговорів, включаючи першу особисту зустріч між Сі Цзіньпіном і Володимиром Путіним після початку повномасштабного вторгнення росії в Україну.\n\nКривавий лідер рф визнав, що китайські офіційні особи мають «запитання та занепокоєння» щодо його тривалої військової кампанії в Україні.\n\nОстанніми місяцями Китай надавав рф негласну підтримку та збільшив двосторонню торгівлю до рекордного рівня. Але аналітики сумніваються, наскільки далеко Сі буде готовий зайти, продовжуючи підтримувати Володимира Путіна.\n\n«Зв’язки між Москвою та Пекіном були асиметричними ще до того, як росія стала більш нужденним партнером, але тепер це асиметрія на стероїдах, де Китай займає керівну позицію і, безперечно, не соромиться використовувати її надалі», — каже старший науковий співробітник Фонду Карнегі за міжнародний мир Олександр Габуєв.\n\nТим не менш, Китай публічно пообіцяв поглибити зв'язки з рф. Сі Цзіньпін заявив, що Китай відіграватиме провідну роль у впровадженні «стабільності та позитивної енергії у світі змін і безладу».\n\nПапа Римський схвалив постачання зброї Україні\n\nФранциск заявив, що постачати зброю Україні є прийнятним. Фото: Getty Images\n\nПісля вторгнення росії в Україну Папа Римський Франциск спочатку, здавалося, підтримував давню політику Ватикану не ставати на чийсь бік, але зрештою прямо заявив, що рф була агресором у війні, пише The New York Times.\n\nУ четвер 15 вересня Франциск назвав прийнятним надання зброї Україні, щоб та могла захистити себе. За його словами, самозахист перед лицем агресії є «не тільки законним, але й виявом любові до батьківщини».\n\nАле він також підкреслив, що канали комунікації з росією мають залишатися відкритими, навіть якщо, за його словами, діалог з агресором погано пахне, оскільки інакше ми закриваємо єдині прийнятні двері до миру.\n\nФранциск додав, що аморальним було б постачати зброю країні, якщо це робиться з наміром спровокувати нову війну або продати зброю."
}