{
    "Зеленський вперше поговорив з президентом Кенії": "Президент Володимир Зеленський провів розмову з новообраним Президентом Кенії Вільямом Руто та подякував за підтримку в міжнародних організаціях.\n\nЯк передає Укрінформ, про це ідеться у Твіттері глави Української держави.\n\n“Провів першу в історії двосторонніх відносин розмову з новообраним Президентом Кенії Вільямом Руто. Привітав з перемогою на виборах. Подякував Кенії як члену РБ ООН за підтримку в міжнародних організаціях”, - зазначив Зеленський.\n\nВін наголосив, що Україна готова й далі бути гарантом продовольчої безпеки Африки.\n\nЯк повідомлялося, у серпні 2022 року Вільям Руто офіційно переміг на президентських виборах у Кенії.\n\nФото: ОП",
    "У Берліні побили світовий рекорд у марафоні": "Про це повідомляє Міжнародна федерація легкої атлетики.\n\nКіпчоге подолав дистанцію за 2 год. 1 хв та 9 сек. та побив власний світовий рекорд. Попереднє досягнення було встановлено теж у Берліні та складало 2:01.39 год.\n\n37-річний кенієць виграв Берлінський марафон вчетверте у кар'єрі та повторив успіх ефіопа Гайле Гебресілассіє.\n\nКіпчоге є дворазовим олімпійським чемпіоном у марафоні 2016 та 2020 років та чемпіоном світу-2003 року на дистанції 5000 м.\n\nЛегка атлетика\n\nБерлінський марафон\n\nБерлін, Німеччина\n\n25 вересня\n\n42,2 км\n\n1. Еліуд Кіпчоге (Кенія) - 2:01.09\n\n2. Марк Корір (Кенія) - 2:05:58\n\n3. Деме Таду Абате (Ефіопія) - 02:06:28\n\n25 липня шведський стрибун з жердиною Арман Дюплантіс переміг на чемпіонаті світу з результатом 6,21 м та побив власний світовий рекорд.\n\nСтежте за подіями в Україні та світу разом з Еспресо! Підписуйтесь на Telegram-канал: https://t.me/espresotb",
    "\"Ніхто з тих, хто лишився, не чекає російську армію\". Історія волонтера Євгена Ткачова з Часового Яру": "52-річний Євген Ткачов – один із небагатьох волонтерів, який на сьомому місяці великої війни продовжує вивозити цивільних із найгарячіших точок Донеччини – Сіверська, Соледара і навіть Серебрянки під Сіверським Донцем, за яким уже кілька місяців стоять росіяни.\n\n\n\nУ його \"Міцику\", як називає чоловік свою Mitsubishi, завжди зайняті всі сидіння та кузов: якщо не людьми, то гуманітаркою – хлібом від місцевої військової адміністрації, ООНівськими продуктовими наборами, передачами від рідних.\n\nІ так щодня, майже без вихідних. Євген був керівником, а нині є волонтером гуманітарної місії \"Проліска\" від Агенції ООН по біженцях.\n\nЩо точно вирізняє його з-поміж інших волонтерів на сході, то це гумор. Євген жартує скрізь, навіть у тих місцях, де, здається, немає місця не те що для жарту, а й для життя.\n\n\"Іноді я граю в Якубовича: пляшка Кока-Коли, і я не відчиняю багажник – спрацьовує у 90% випадків\", – ділиться він історіями \"підкупу\" на українських блокпостах у своєму Фейсбуці.\n\nАбо інший приклад: \"На привітання \"здрастє\" відповідаю: \"Яке здрастє! Ану кажи \"Паляниця!\".\n\nДороги, якими на \"Міцику\" Євген нині об'їжджає блокпости, знайомі йому з дитинства. Він народився і виріс в Часовому Яру біля Бахмута.\n\nВтім, на відміну від типового жителя промислового міста на сході країни, де, до речі, був один із найбільших в СРСР комбінат вогнетривких виробів, Євген не ностальгує за Союзом. Не чекає на ковбасу по 2.20, \"нормальний пломбір\" і тим паче – російську, \"ДНРівську\" чи \"ЛНРівську\" армію.\n\nУ 2014 окупанти забрали в нього можливість бувати з місіонерськими поїздками в Африці, а в одному зі Слов'янських підвалів ледь не забрали життя.\n\n24 лютого Росія прийшла в його життя вдруге. І він, як і вісім років тому, робить усе, щоб допомогти тим, хто від цього страждає.\n\nДалі його пряма мова.\n\nЄвген Ткачов – один із небагатьох волонтерів, який на сьомому місяці великої війни продовжує вивозити цивільних із найгарячіших точок Донеччини всі фото: Дмитро Ларін\n\n1. Часів Яр – Москва – Харків\n\nЯ народився, хрестився, одружився у Часовому Яру – усе в одному місці. Вчився в тій же школі, що й Кобзон, який теж звідсіля, ходив тими ж вулицями. Взагалі мода згадувати про Кобзона прийшла тільки в середині 90-х, коли він вперше приїхав сюди з грошима (сміється – УП). Одразу вулицю його іменем назвали, дошку почепили…\n\nУ моєму дитинстві це місто було дуже насиченим – живим, як мурашник.\n\nІдеш у школу, а тут натовп людей на велосипедах, на автобусах на завод їде! Кожні пів години ходив автобус на Бахмут, 5-6 разів на день – Костянтинівка-Краматорськ. На Краматорськ навіть поїзд із Часового Яру ходив (вокзал уже багато років не працює, 9 липня його обстріляли окупанти – УП).\n\nСім'я в мене була робітнича: тато – водій, мама – майстер зміни в цеху на вогнетривкому комбінаті.\n\nБабуся змушувала мене гарно вчитися, любити Батьківщину, не забувати дєдушку Лєніна, моральний кодекс будівника комунізму, ну і фашистів німецьких ненавидіти. Російських же ще тоді не було (сміється – УП), а того, що фашисти взагалі були в Італії, ще ніхто не знав. Хто ж історію вчив? Просто слухали і повторювали.\n\nА після школи я поїхав… скажу дуже страшну річ – у Московське військово-політичне училище КДБ! Це був 1986 рік. Подивився, що і як, і щось усередині підказало, що це не моє. Розвернувся і поїхав вступати на ветеринара в Харків.\n\nПотім на два роки пішов у радянську армію, танкістом був – служив у Десні, Остері (Чернігівщина – УП), де зараз ракети падають. Тоді казали: \"Лучше жопой сесть в костер, чем попасть служить в Остер\" (сміється – УП).\n\nУ нас була бойова частина, ми в будь-який момент могли йти воювати. От як у Вірменії землетрус був, нашу частину повністю зняли і туди перекинули, коли Карабаський конфлікт почався – теж.\n\nПотім я в армії пішов по партійній лінії, комсомольцем був! Але я на комсомол дивився як на спосіб відстоювання прав солдатів – щоб їх годували нормально, відпустки давали і щоб вони не працювали на дачах офіцерів. Можна сказати, правозахисною діяльністю займався.\n\n2. Бог\n\nБог у моєму житті з'явився пізненько. Це, як ви вже зрозуміли, не з сім'ї пішло.\n\nСправи були такі: в армії мені треба було пресувати вірян, які не брали в руки зброю і не приймали присяги, тому я почав вчити Біблію – тобто опановувати зброю \"ідеологічного ворога\". І так вийшло, що я вивчив її краще, ніж ті віряни.\n\nДо того ж, мені просто стало цікаво – що мільярди людей знаходять у тій книжці? Я завів тєтрадку і почав виписувати з Біблії протиріччя – ох, їх було кілька сотень! Свідкам Єгови на один аргумент я міг навести десять, баптистам і п'ятидесятникам – вісім.\n\nА згодом у моєї першої дружини виявили ракову пухлину. Пастор сказав: \"Беріть піст, молитву\". Я над ним посміявся, але за три-чотири доби, на повторному УЗД, пухлини не було, вона просто щезла.\n\nЯ цим сектантам кажу: \"Це якась помилка!\". А дружина, яка таки увірувала, каже: \"Ти проси Бога, щоб він явився на твоєму рівні, от щоб тільки для тебе\".\n\nМоже, ви й не оціните… але ще одним моїм бізнесом був інкубатор на дві тисячі яєць. Це нормальні були гроші, прибуток можна було оцінювати тисячі в дві доларів, п'ять тоді коштував новий \"Ланос\".\n\nІ щось там начудили в Часовому Ярі електрики – аварія, три дні немає світла, інкубатор тю-тю. Жінка каже: \"Ми за тебе в церкві будемо молитися\". Кажу: \"Ну давайте\" (сміється – УП) Я сам не молився, але продовжував перевертати яйця і так далі. Втім, температура, яка мала бути 40 градусів, не доходила навіть до 30.\n\nА коли прийшла пора їм вилуплятися… заходжу, а там: пі-пі-пі. А там ніякого пі-пі-пі не мало бути, ніякого, розумієте? Це все одно, що вам тиждень голою провести на вулиці при мінус 20.\n\nДля мене це було свєрх'єстєствєнно! Тоді я вирішив, що Бог таки є, і почав з ним спілкуватися.\n\n3. Покликання і тю-тю Африка\n\nНаскільки я зрозумів, Бог покликав мене бути благодійником і роздавачем: годувати, лікувати, допомагати. У когось немає солярки – на тобі три літри, немає їжі – тримай, треба підвезти – сідай.\n\nА наше перше сімейне служіння було для сиріт із інтернату в Часовому Ярі.\n\nЇхав я якось з Костянтинівки, а на дорозі галасують двоє хлопчаків – сіли до мене, порозмовляли. Вони були сиротами, поверталися з однієї церкви в Маріуполі, де їм вправляли мізки – бо тоді діти часто тікали з таких закладів, милостиню просили тощо. Пастор тієї церкви Геннадій Мохненко, до речі, зараз є військовим капеланом.\n\nБог покликав мене бути благодійником і роздавачем: годувати, лікувати, допомагати. У когось немає солярки – на тобі три літри, немає їжі – тримай, треба підвезти – сідай\n\nТак ось я цих хлопців підвозив, і в мене всередині щось клац – це моє! Мені тоді 30 років було. Ми почали в цей інтернат раз на тиждень їздити з пєченнями, вареннями, говорити з дітьми, фільми їм ставити. Потім почали додому брати на день-два.\n\nАле в якийсь момент ми побачили, що від нашої роботи немає жодного толку… поки ми цих дітей не соціалізуємо. Вони не вміли користуватися туалетним папером, не знали, що цукор у чаї треба розмішувати, розумієте?\n\nТоді в одному з донецьких ПТУ ми виділили частину гуртожитка для таких вихованців дитбудинків і почали ними опікуватися. І коли інші випускалися з ПТУ вантажниками на ринок, наші вихованці випускалися автослюсарами.\n\nПотім нашу ініціативу підхопила донецька церква, а потім підключилася ще й Америка – усіх дітей забрали усиновителі. І вже багато-багато, років десять, напевно, сиротинець у Часовому Яру, пустує.\n\nПісля сиріт ми відкрили реабілітаційний центр для нарко-, алкозалежних, а потім ще й адаптаційний центр для тих, хто звільняється з тюрми.\n\nОстанній працює досі: правда, через війну там не восьмеро, а двоє чи троє людей залишилося. У нас же основним \"постачальником\" нарко- та алкозалежних були Єнакієве, Горлівка, шахтарські містечка. Донбас – \"кузница кадров\" (сміється – УП)!\n\nПотім якось пастор Махненко, про якого я згадував, написав у Вконтакті, що летить з американцями годувати людей у Кенію! Я вирішив прикольнутися і пишу: \"Маленькие дети, ни за что на свете не ходите в Африку гулять\".\n\nІ вночі Бог говорить: \"Ага, посміявся, тоді поїдеш з ним!\".\n\nВ Африці ми надавали людям різну допомогу, медичну зокрема, бо йти до приватного лікаря там дуже дорого. Зарплата в подобового працівника – один долар у день, а ціни на все наші. От татко приходить додому і приносить мамі й п'ятьом дітям, мінімум п'ятьом, 40 гривень: на, нагодуй на них сім'ю. У місяць це 1200 гривень.\n\nАле з цими поїздками ще яка тема була: я вважаю, що Господь дав мені дар бачити, де валяються гроші, тобто на чому можна заробити навіть в Африці.\n\nВ одному місці – на бройлерах, наприклад. В іншому ми здавали в оренду мікроавтобус, у третьому – мотоцикли, у четвертому – корів. Гроші йшли на фінансування наших українських місіонерів, а вони вже, своєю чергою, навчали місцевих, як можна не два, а три врожаї зібрати.\n\nА потім стався 2014 рік. Коли в березні віджали Крим, ми ще так-сяк збиралися влітку вилітати, але коли в травні у Слов'янську все почалося на повну котушку, то вже зрозуміли, що Африка – тю-тю.\n\n4. Перша війна, полон і розстріляні з підствольника п'ятидесятники\n\nКоли у 2014 почали блокувати Слов'янськ, я одразу відправив звідсіля родину, бо ж у нас проукраїнська позиція. А сам кожен день їздив на той Слов'янськ: туди – продукти, назад – людей, по 5-6 рейсів на добу.\n\nХтось там казав: о, сміливець! Але ні, це для мене було… от як чаю з вами випити.\n\nЦе ж ми зараз знаємо, що там відбувалося і як, а тоді я був ідіотом! Увесь Часів Яр був під \"ДНР\", вони тут з автоматами ходили, а я пости (негативні – УП) про них виставляв! Та на мене усе місто гнало!\n\nЯ в аптеку заїжджав скуплятися для українських бійців і віз їм ліки на заблокований блокпост – усі про це знали. Це дурість була… ми просто не усвідомлювали, чим це могло закінчитися.\n\nХоча одного разу мене таки затримали. Це був 2014, за кілька днів до того, як вони звалили зі Слов'янська. Усі ще тоді жартували: \"От, блін, треба було Женьку раніше здати, тоді б Слов'янськ раніше звільнили\".\n\nУ той день я мав їхати під гору Карачун, евакуйовувати сім'ю з трьома чи чотирма дітьми. Вони мене просто зупинили, сказали, що моя машина в орієнтуванні, я кажу: \"Ви що, я кожен день через ваші \"блокпости\" їжджу!\".\n\nЯ так розумію, що їх все-таки більше моя машина цікавила – Fiat Doblo. Я її дружині колись подарував, кажу: \"Рідна, Бог дав – Бог взяв\" (сміється – УП).\n\nМашину, звісно, віджали, але за чотири роки вона до мене повернулася: дідусь, якому вони її втюхали за пів ціни, приїхав ставити її на облік у Волновасі. Поліція набирає: \"Приїджай, забирай!\". Вона мені потім ще два роки хоспіс обслуговувала.\n\nА у Слов'янську мене посадили на підвал. Ставилися… нормально, я ж був свій, донбасівський, вони ж \"захищати\" мене прийшли! Просто вирішили, що я \"берега попутал\".\n\nТочніше, спочатку звинуватили у \"вивезенні прикриття\", бо якщо ж я вивезу цивільне населення, та ще й \"на органи\", прийдуть \"бандерівці\" (сміється – УП).\n\nСудила нас \"сталінська трійка\": юрист з Донецька, майстер зміни Запорізького металургійного комбінату і відставний полковник радянської армії. Останній мені потім сказав: \"Якщо вас відпустять, то вивезіть мого паралізованого дідуся у Святогірську лавру. У жодному разі не вивозьте на Харків, бо ж його через мене розстріляють!\". Розумієте, наскільки людина в це вірила?\n\nА потім у моїй машині знайшли Біблію… А це вже ідеологічна диверсія – розстрільна стаття. Який нормальний православний Біблію в бардачку возитиме? Її ж тільки в церкві цілувати можна. Я – американський шпигун!\n\nВрятувало мене те, що вони відступили зі Слов'янська, а нас забули.\n\nЧотирьох хлопців, п'ятидесятників, розстріляли – вивезли в кайданках в машині й жахнули в неї з підствольника. Хто вилазив живим – добивали з автоматів. Загинули два диякони, син і племінник пастора.\n\nАрмії вони не допомагали, це ж п'ятидесятники, пацифісти – коли б'ють, вони підставляють другу щоку. А я що? Я прострілюю колінки, а потім лікую за свій рахунок (сміється – УП).\n\n5. Друга війна\n\n24 лютого я знов відправив сім'ю з Часового Яру і сказав про себе: \"Блін, через вас, собак, ще вісім років у Кенію не їздити\" (сміється – УП).\n\nСценарій, який я прикидав для Часового Яру, на 100% здійснився в Маріуполі. Я ж то думав, що вони переріжуть трасу на Покровськ, Дніпро – тоді б Донецькій і Луганській області була хана набагато раніше. Це єдина траса, яка з'єднувала схід з усією Україною.\n\nТак ось о 6 ранку 24 лютого моя сім'я вже була за Костянтинівкою, а я вирішив лишитися – спочатку заради хоспісу, де в мене майже 60 стареньких було, а потім заради будь-яких людей, яким потрібна допомога.\n\nПро Серебрянку тоді ще ніхто й не думав! Луганська область ще ж наша була… До Сіверська, Серебрянки, Білогорівки це все дійшло на початку травня, тоді я і почав туди їздити.\n\nЩо я відчуваю, коли бачу людей у цих містах і селах? Я ж усе це бачив у 2014 році у Слов'янську, Горлівці, Дебальцевому. До речі, в Дебальцевому я теж ледь до росіян не потрапив.\n\nЩо я відчуваю, коли бачу людей у цих містах і селах? Я ж усе це бачив у 2014 році у Слов'янську, Горлівці, Дебальцевому\n\nБуло 15 чи 17 лютого, росіяни тоді перекрили Логвинове. А я туди приїхав о 6 ранку, дивлюся – ніде нікого, відходить батальйон \"Донбас\", каже мені: дивись там якийсь БТР пострілює… Проїжджаю далі – там танчик на горі стоїть, і прапор ніби як не наш.\n\nЗаїжджаю в міськвідділок міліції в Дебальцевому, а в них карта висіла, за якою я орієнтувався, де гуманітарку роздавати. Кажу: \"Там щось наших у Логвиновому нема, батальйон \"Донбас\" відступає і танчик…\" Вони: \"Та ладно, наші там, як сталь, стоять!\"\n\nЯ повертаюся туди о 10-ій, прилаштовуюся за нашою військовою колоною, а тут дзвінок – треба забрати ще одну бабулю. Я заїжджаю до неї, розумію, що забрати не зможу – вона кілограмів під 150, треба помічників, та й машина вся забита людьми.\n\nПовертаюся… колона горить, наші – поранені та вбиті. Їх, як у тирі, розстріляли, здається, це 128-а бригада була.\n\nА в мене білий бусік був Citroen Jumpy, я на нього червоний хрест наліпив, футболку з червоним хрестом вдів… мені просто пощастило. Вони відчинили машину – а там повно стареньких, поранених, сказали, що не хочуть брати гріх на душу, і відпустили.\n\nЦе росіяни були, сибіряки. Пропонували навіть наших двох поранених віддати, бо в них не було перев'язочних матеріалів, а мені їх реально просто нікуди було взяти. Я досі пам'ятаю їхні очі…\n\nПізніше мені сказали, що був обмін, і вони опинилися в шпиталі в Бахмуті. Але достеменно їхню долю я не знаю.\n\n6. Страх і пропаганда\n\nЧому люди зараз не виїжджають із Соледара, Сіверська, Серебрянки?\n\nЯ багато над цим думав: спочатку визначав для себе 3-4 категорії таких людей, потім 5-6, зараз уже 10. Чим більше з людьми говориш, тим ширшим стає твій кругозір.\n\nОт, наприклад, для людини в селі її хата – сенс життя. Вона без неї просто згине – чи на рак захворіє, чи з розуму зійде. Вона ж там кожну цеглинку своїми руками клала! У місті все по-іншому: людині цю квартиру завод дав, чи батьки купили, чи взагалі в оренді.\n\nІнший момент: розговорився з чоловіком з одного села, а він сім років навіть у Сіверськ не виїжджав! Жителі Сіверська, своєю чергою, не були ні в Києві, ні в Криму – може, хіба в Бахмут на ринок 2-3 рази за літо з'їздили. Усе – вони ніколи ніде не були.\n\nЄ ще категорія особливо стареньких, яким немає різниці до влади: їм що тут пенсія – мінімалка, що там, вони просто пересидять. А комусь байдуже, при якій владі бухати.\n\nЗвісно, є люди, які повелися на пропаганду, що \"ось, після евакуації треба буде на підлозі спати, та ще й змушуватимуть говорити українською!\".\n\nНедавно побачив нову для мене категорію: це люди низького достатку, може, трохи випити люблять, але не алкоголіки, не пропащі – вони кочують по крутих хатах. Хай там не працює телевізор, але вони хоч тиждень посидять перед ним на шкіряному дивані, подивляться на кавоварку, кавомолку. Для них це, як екскурсія.\n\nА хтось взяв на себе відповідальність за сусідських собак, котів, кіз, корів. Люди пояснюють це... один казав мені, що поклявся фермеру охороняти його будинок. Може, це й відмазки, але люди так пояснюють собі, що вони охороняють цю власність, вони відповідальні.\n\nЄ жінки з дітьми, які не хочуть виїжджати, бо ховають свого чоловіка від армії – бо ж загребуть! Я їм кажу: \"Загребуть українці – хоч зарплата буде достойна, а якщо помре, то героєм! А ці ж просто кинуть, як шматок м'яса, ти навіть не будеш знати, де він і як\".\n\nА хтось собі думав, що для виїзду з Серебрянки на Бахмут треба просити ООН про \"зелений коридор\", бо розстріляють. І я їм це організував! Дві машини їдуть \"коридором\", я попереду з увімкненою аварійкою, ще й футболку з червоним хрестом надів – хай егіда Червоного Хреста теж буде (сміється – УП).\n\nНа блокпостах усі ржуть, а я їм: \"Мовчіть!\"\n\n7. Ковбаса по 2.20 і помилка Путіна\n\nНіхто з тих, хто лишився, не жде російську армію, розумієте? Ніхто не чекає на визволення від \"бандерівців\". Усі ждуть Радянський Союз і ковбасу по 2.20. Російська армія, \"ДНРівська\" – це вже вторинне.\n\nЇм треба встановлення імперії, у якій \"всі рівні\", смачний пломбір, а не \"цей ваш хімічний американський\", трудодні. Щоб у селі знову 20 тисяч корів було, а BMW у сусіда – не було. А я просто \"урод в этом городе\" (сміється – УП).\n\nЯк це працює, і чому ми всі такі різні – я не знаю. От згадайте радянських вчених, філософів, музикантів – величезні уми, але вони ж реально були патріотами Радянського Союзу. Знали ж, що половина їхніх колег через Сибір пройшла, якийсь відсоток взагалі розстріляли.\n\nАле в Біблії є поняття \"спокуса\". Людина сама не розуміє, чому вона так чинить, а інакше просто не може.\n\nТакож в Біблії написано: \"Вимита свиня знову йде валятися в багні\". Після Радянського Союзу людей трішки \"вимили\" капіталізмом, ще чимось, але свиня залишилася свинею. Вона однаково мріє про корито, загальне корито, розумієте?\n\nІ таких \"свиней\" у Донецькій чи Луганській області не менше, ніж в інших регіонах України. От коли я тут у полоні сидів, то в західних областях люди що робили – бурштином торгували, контрабандою займалися, угорські, румунські паспорти отримували.\n\nУ чому величезна помилка Путіна? У тому, що він почав бомбити Київ і західні області – а цього не треба було робити. Бо тепер уся Україна на лінії фронту\n\nВи думаєте, якщо Угорщина щось там ляпне на Україну, то вони попалять угорські паспорти і підуть воювати за Україну? Я не вірю. Вони ще не пройшли те випробування.\n\nУ чому величезна помилка Путіна? У тому, що він почав бомбити Київ і західні області – а цього не треба було робити. Бо тепер уся Україна на лінії фронту. \"Західняки\" готові вмирати на Донбасі, бо розуміють, що і до них може прийти Путін.\n\nЯкби Путін попер тільки на Донбас, такого патріотизму не було б.\n\nЦі хлопці, як і в 2014-му, пробачте за подробиці, кидали свої батареї, виходили в Ізюм… Так, вони були патріотами, за єдину Україну, але третина тікала після першого обстрілу \"Градами\", друга – після першої танкової атаки. Вони не хотіли вмирати за Донбас.\n\nА тепер вони розуміють, що Путін точно так само вторгнеться в Житомир із Білорусі й буде обстрілювати Львів чи Тернопіль. Тепер вони воюють тут за свій Тернопіль, за свій Львів, за свій Івано-Франківськ.\n\nТекст – Ольга Кириленко, фото – Дмитро Ларін, УП",
    "Суд в Гаазі. На що може розраховувати Україна?": "Суд в Гаазі. На що може розраховувати Україна? 15 вересня, 12:28\n\nЩо таке Міжнародний кримінальний суд в Гаазі, як і з якими обмеженнями він працює, на що нам, українцям можна розраховувати\n\n«Передайте матеріали до Гааги»\n\n«Якщо Ви направите матеріали про злочини росіян до Гааги, тоді я готова про все розповісти». Так зі мною почала розмову дівчина, яка під час російського вторгнення у Київську область втратила свого хлопця, якого беззбройного вбили російські солдати у березні. До збройних сил хлопець відношення не мав.\n\nВідео дня\n\n«Я хочу, щоб уся інформація потрапила до Гааги». Це вже слова від іншої людини, чоловіка якої безжально вбили солдати російської армії. Чоловіка, який був волонтером відомої гуманітарної організації.\n\nЗ 4 березня я займаюся збором доказів воєнних злочинів російської армії. Займаюся цією роботою як адвокат, pro bono, надаючи людям правову допомогу і записуючи на відео їхні свідчення про те, що вони бачили, що пережили, свідками чого були. На сьогодні це понад сотні годин відеозаписів, понад 130 gb інформації, відео, аудіо, фотографії (які робили безпосередньо люди, з якими працював), документи різного характеру (анкети у фільтраційних таборах, втрачені російськими солдатами документи, медичні документи про наслідки тортур, тощо). Вся інформація у вигляді заяв направляється далі до Служби безпеки України, до Генеральної прокуратури України і до Міжнародного кримінального суду в Гаазі.\n\nПри нашому знайомстві з кожною наступною людиною, яка є потерпілою чи свідком воєнних злочинів росіян, звісно, завжди називаю серед адресатів майбутнього звернення Міжнародний кримінальний суд, говорячи в першу чергу слово «Гаага», яке зазвичай для всіх є відразу зрозумілим.\n\nІ насправді багато людей почувши слова про Міжнародний кримінальний суд в Гаазі висловлюють надію на роботу цього міжнародного органу як на щось таке, що дійсно уособлює у собі справедливість у вищому прояві. Так, інколи у людини є і скептичне сприйняття цієї інституції, але віри, все ж таки, більше.\n\nЩось подібне можна відчути і у нашому суспільстві в цілому, яке чітко розуміє для прикладу, що за безпеку і мирне життя у світі повинна відповідати головна міжнародна організація — ООН, а от за кримінальне покарання воєнних злочинців на рівні персональної відповідальності - постійно діючий орган, Міжнародний кримінальний суд, «Гаага», як полюбляють казати.\n\nМоя практика збору доказів воєнних злочинів протягом вже понад 6 місяців, постійна робота з іноземними та українськими журналістами підкреслює важливу проблему — нерозуміння та відсутність чіткого уявлення про те, що таке Міжнародний кримінальний суд як і з якими обмеженнями він працює, на що нам, українцям, можна розраховувати.\n\nЯк вдалося створити Міжнародний кримінальний суд?\n\nМіжнародний кримінальний суд (далі - МКС) — це постійно діючий незалежний судовий орган, створений державами шляхом підписання багатостороннього договору — Римського Статуту. Під час час підготовки Римського Статуту однією з головних занепокоєностей багатьох держав було підтримання і збереження їхньої національної юрисдикції. При створенні МКС державам було важко передати цей потужний прояв державної влади Міжнародному кримінальному суду. Фактично, кожна держава передавала частинку свого державного суверенітету. Для вирішення цієї проблеми було досягнуто рішення, за яким МКС буде лише доповнювати національні юрисдикції, «буде на підхваті».\n\nТак, функцію щодо лише доповнення МКС національних юрисдикцій можна назвати структурною слабкістю суду з моменту його народження, але це було компромісне рішення, зокрема і завдяки якому МКС почав існувати і розпочав свою роботу.\n\nНаступним не менш складним питанням було знаходження можливого способу доповнення національних юрисдикцій. Таким способом було обрано комплементарність.\n\nДержава повинна впоратися сама\n\nПринцип комплементарності. Цей принцип можливо також назвати принципом взаємодоповнюваності (певна схожість з роботою ЄСПЛ). Принцип комплементартності базується на ідеї того, що здійснення кримінальної юрисдикції є дуже важливою державною функцією і проявом державної влади.\n\nКомплементарність може бути позитивною (розслідування, переслідування та покарання міжнародних злочинців покладається на держави) та негативною (МКС здійснює свою юрисдикцію лише тоді, коли держава не може чи на бажає розслідувати, переслідувати та карати міжнародних злочинців). Проявляється цей принцип у конкретних правилах прийнятності справи до розгляду у МКС.\n\nТак, МКС може втручатися тоді, коли держава «не бажає або не може», а саме:\n\n— Не вчиняє жодних дій, для розслідування злочинів;\n\n— Не бажає притягувати до відповідальності;\n\n— Неспроможна притягнути до відповідальності у зв’язку з перешкодами правового (в Україні, наприклад, у Кримінальному кодексі немає статті за злочини проти людяності) чи практичного характеру,\n\n— Справа не є достатньо серйозною, щоб виправдовувати подальші дії з боку суду.\n\nМКС — це залишковий механізм, що вступає в дію тільки у виняткових ситуаціях, які зазначені у Римському Статуті і коротко перелічені у попередньому абзаці.\n\nПросто так взяти і замінити собою державу МКС не може.\n\nВ Україні зареєстровано вже 32 тис. воєнних злочинів\n\nВ Україні за останніми даними Генпрокуратури зареєстровано вже 32 тис. воєнних злочинів і це ставить питання до спроможності нашої національної системи впоратися з такою величезною кількістю злочинів та ефективно проводити розслідування.\n\nСамих лише фактів реєстрації кримінальних проваджень в Україні недостатньо для того, щоб нівелювати принцип «не вчиняє жодних дій для розслідування» чи «не бажає притягувати до відповідальності».\n\nОкрім можливої координації між Україною та МКС стосовно розподілу певних справ, МКС цілком може запитати у українських правоохоронців конкретні докази, які зможуть показати, що держава дійсно проводить розслідування.\n\nНаведу цікаву практику МКС з цього приводу.\n\nРішення по ситуації в Кенії 2011 року.\n\nМКС мав 2 справі на розгляді у зв’язку із ситуацією в Кенії, натомість Кенія хотіла займатися цими двома справами самостійно. Уряд Кенії звернувся до МКС, зазначивши, що Міжнародний кримінальний суд визнає юрисдикцію Кенії і тиснув саме на принцип комплементарності, на те, що первинне завдання розслідувати та притягати до відповідальності лежить на Кенії як на державі, яка «має впоратися сама». В своїх матеріалах до суду Кенія базувала свої аргументи на обіцянках провести розслідування у найближчі 3−4 місяці, але зі сторони кенійського уряду не було ніяких конкретних доказів, що у відношенні підозрюваних розслідування проводиться.Рішення МКС (включаючи Апеляційну палату) у кінцевому підсумку базувалося на тому, що уряду Кенії необхідно мати щось більш конкретне ніж просто намір та просто обіцянку провести розслідування зараз чи в майбутньому.\n\nЦе не єдине рішення МКС щодо прийнятності розслідування справ судом. Для уникнення непорозумінь, Україна має працювати над ефективністю розслідувань воєнних злочинів всередині країни.\n\nОбмежені можливості Міжнародного кримінального суду\n\nВажливо знати, що Римський Статут передбачає обов’язкову присутність підозрюваного під час досудового та судового розгляду. In absentia (заочно, за відсутності обвинуваченого) МКС справи не розглядає.\n\nЗасудження воєнного злочинця в МКС — це час. Тривалий час.\n\nУ МКС немає своєї поліції, виконавчих органів, немає у суду і своєї тюрми, без співробітництва з державою у суду немає доступу до території, де відбувалися воєнні злочини, до потерпілих, свідків. Суд також не має засобів до виконання своїх же рішень на території держав. Репарації (відшкодування фізичної, матеріальної та психологічної шкоди) наперед, до засудження за воєнний злочин конкретної людини, потерпілим не виплачуються.\n\nВажливість співробітництва\n\nМіжнародний кримінальний суд залежний від співробітництва. Суд може співпрацювати з громадянським суспільством, міжнародними організаціями (ООН та спеціалізовані установи ООН, в тому числі РБ ООН), Інтерпол, ЄС — Євроюст, Міжнародний комітет Червоного Хреста і звісно, держави, які є учасниками Римського Статуту або підписанти ad hoc юрисдикції.\n\nПо суті, співробітництво є «паливом» для МКС і без цього «палива» МКС не запрацює.\n\nНа що може розраховувати Україна?\n\n1. МКС може засудити найвищих посадових та службових осіб Російської Федерації.\n\nЦе будуть, швидше, одиниці, а не тисячі вироків.\n\n2. МКС — суд, який судить за найбільш серйозні злочини міжнародного характеру.\n\nРозраховувати на засудження рядового російського солдата за крадіжку пральної машини, спідньої жіночої білизни чи килимів з будинків українців не варто.\n\n3. МКС може судити росіян за злочини проти людяності.\n\nДаний вид міжнародного злочину не криміналізований в Україні.\n\nСудити російських воєнних злочинців — це робота, в першу чергу, України.\n\nБути ефективними у розслідуваннях всередині країни, бути відкритими для співробітництва з МКС, інтегруватися в коло держав — учасниць Римського Статуту — наші завдання.\n\nДля МКС і усіх держав — учасниць Римського Статуту, для прихильників цієї ідеї постійно діючого міжнародного суду, засудження воєнних злочинців держави — носія ядерної зброї, якою є Росія це також виклик, відповідь на який може окреслити майбутній розвиток, майбутні зміни або занепад цього органу.\n\nДалі я процитую слова Генерального секретаря ООН Кофі Аннана на церемонії, присвяченій ухваленню Римського Статуту 18 липня 1998 року: «Два тисячоліття тому один із найвідоміших синів цього міста, Марк Туллій Цицерон, заявив — „Коли гримить зброя, закони мовчать“. Внаслідок того, що ми робимо тут сьогодні, є реальна надія на те, що ця похмура заява буде менш вірною у майбутньому, ніж у минулому. Досі, коли могутні люди чинили злочини проти людства, вони знали, що поки вони залишаються могутніми, жоден земний суд не може їх судити».\n\nЦі слова є більш ніж актуальними і сьогодні.\n\nПриєднуйтесь до нашого телеграм-каналу Погляди НВ\n\nПриєднуйтесь до нас у соцмережах Facebook, Telegram та Instagram.",
    "Міжнародні організації: Програма ООН з населених пунктів": "Понад пів року весь світ спостерігає, як Україна чинить опір російській агресії. Впливові міжнародні організації всіляко підтримують нашу країну, причому не тільки з початку повномасштабного вторгнення, а й ще з 2014 року, коли росія незаконно анексувала Крим та розв'язала збройний конфлікт на Донбасі. Проти країни-агресора вводяться санкції, тоді як Україна отримує від світу гуманітарну та фінансову допомогу.\n\nАле чи всі з нас правильно розуміють, як влаштовані ці організації, які функції виконують та на яку саме підтримку українці можуть розраховувати?\n\nІзбірКом підготував цикл матеріалів, у яких розповість, які країни входять в ті чи інші міжнародні організації та яку роль відіграють у світі насьогодні.\n\nУ минулих випусках ми розглядали сутність роботи:\n\nГенеральної Асамблеї,\n\nРади Безпеки,\n\nЕкономічної і соціальної ради ООН,\n\nМіжнародного суду,\n\nЮНЕСКО,\n\nЮНІСЕФ,\n\nВсесвітньої організації охорони здоров’я,\n\nПрограми розвитку ООН,\n\nУправління Верховного комісара ООН у справах біженців.\n\nДо складу ООН входить 193 держави. Серед країн-членів ООН можна знайти всі суверенні країни, окрім Ватикану. Таке поважне представництво потенційно дозволяє розглядати та вирішувати будь-які питання глобального або регіонального рівня. Зокрема, ООН спроможна гасити збройні конфлікти, як це було неодноразово продемонстровано у ХХ столітті (Ірак, колишня Югославія, Сомалі).\n\nШтаб-квартира організації знаходиться у Нью-Йорку. Також ООН має додаткові офіси у Відні, Женеві, Найробі та Гаазі. Організація користується шістьма офіційними мовами: англійською, арабською, іспанською, китайською, російською та французькою.\n\nДо структури ООН входить шість основних органів: Генеральна Асамблея, Рада Безпеки, Економічна та Соціальна Рада, Секретаріат, Міжнародний Суд ООН та Рада з Опіки. Щоправда, останній орган формально призупинив свою діяльність з 1994 року. Головною посадовою особою ООН є Генеральний секретар. З 1 січня 2017 року цю посаду обіймає португальський політик і дипломат Антоніу Гутерреш.\n\nЗагальна характеристика програми ООН з населених пунктів\n\nПрограма ООН з населених пунктів (далі – ООН-Хабітат) – це організація у системі ООН, яка сприяє сталому розвитку населених пунктів шляхом роз’яснювально-пропагандистської роботи, вироблення політики, нарощування потенціалу, накопичування знань та укріплення партнерських зв’язків між урядами та громадянським суспільством. ООН-Хабітат просуває урбанізацію як позитивний трансформаційний процес для міст та общин, який зменшує нерівність, дискримінацію та бідність.\n\nОрганізація має дві основні цілі:\n\n1) забезпечити всіх людей належним житлом;\n\n2) гарантувати сталий розвиток людських поселень в урбанізованому світі. ООН-Хабітат працює у більше ніж 90 країнах світу. Штаб-квартира організації знаходиться у столиці Кенії Найробі.\n\nВиконавчим директором організації наразі є Маймуна Мохд Шариф, яка до того була мером малайзійського острова Пенанг.\n\nВиконавчий директор ООН-Хабітат Маймуна Мохд Шариф\n\nФінансування організації складається з двох основних напрямів. По-перше, значну частину фінансування надає Генеральна Асамблея ООН. По-друге, частину бюджету ООН-Хабітат складають благодійні внески урядів, міжурядових організацій, приватних донорів тощо.\n\nУ 1976 році у Ванкувері пройшла Перша конференція ООН з населених пунктів. За підсумками Конференції Генеральна Асамблея ООН у 1977 році прийняла резолюцію про створення Комісії з населених пунктів. У березні 1978 року було створено Секретаріат і виконавчий орган Комісії ООН з населених пунктів. Саме з цього моменту веде облік своєї історії ООН-Хабітат.\n\nСтруктура управління ООН-Хабітат\n\nСтруктура управління організації складається з трьох органів – Асамблеї, Виконавчої ради та Комітету основних представників.\n\nАсамблея – це універсальний орган, який складається зі 193 держав-членів ООН. Асамблея збирається на чергову та спеціальні сесії. Чергова сесія відбувається раз на чотири роки упродовж п’яти днів. Спеціальні сесії скликаються за необхідності за наявності надзвичайних обставин.\n\nГолова Асамблеї може відкрити засідання, якщо присутня щонайменше третина членів органу. При цьому для прийняття рішення потрібна присутність більшості членів Асамблеї. Зазвичай рішення приймаються консенсусом, однак будь-який член Асамблеї може вимагати проведення голосування. При голосуванні рішення приймається більшістю голосів.\n\nДо Виконавчої ради входить 36 держав-членів, які обираються Асамблеєю відповідно до наступних критеріїв: 10 місць для держав Африки, 8 місць для держав Азії і Тихого океану, 4 місця для держав Східної Європи, 6 місць для держав Латинської Америки та Карибського басейну, 8 місць для держав Західної Європи та інших держав. Рада збирається на чергові сесії двічі або тричі на рік. Також за необхідності вона може збиратися на спеціальні сесії. Прийняття рішень відбувається за правилами Асамблеї.\n\nКомітет основних представників включає всіх постійних представників держав-членів ООН, а також членів спеціалізованих закладів ООН, акредитованих при ООН-Хабітат. Комітет збирається двічі за чотири роки. Перший раз – напередодні Асамблеї заради підготовки до цієї сесії. Другий раз – для проведення огляду роботи ООН-Хабітат.\n\nДіяльність ООН-Хабітат\n\nООН-Хабітат має чотири регіональні офіси у тих частинах світу, які є пріоритетними для роботи організації: у Ріо-де-Жанейро (Латинська Америка та Карибський басейн), у місті Фукуока (Азія та тихоокеанський регіон), у Каїрі (арабський регіон) та у Найробі (Африка).\n\nАфрика. Регіональний офіс у Найробі опікується територією Субсахарської Африки, яка нараховує 49 країн. Найбільше уваги у цьому регіоні приділяється Сомалі та Демократичній республіці Конго. На ці країни виділено від 20 до 30 мільйонів доларів. Обидва проєкти сфокусовані на післявоєнній реконструкції та відновленні. Також досить вагомі гроші (від 2 до 8 мільйонів доларів) виділені на наступні країни: Ефіопія, Кенія, Мозамбік, Нігерія, Гана, Сан-Томе і Принсіпі. Окрім вказаних цілей, для регіону загалом є типовими наступні напрями розвитку: урбаністична стійкість, адаптація до змін клімату, покращення житлових умов та благоустрій нетрів, забезпечення основних потреб у місті, земельний менеджмент, налагодження урбаністичної економіки, покращення муніципального фінансування, урбаністичне та регіональне планування та вироблення стратегії розвитку.\n\nАзія та тихоокеанський регіон. Цей регіон характеризується швидкою урбанізацією та комплексними змінами з одного боку та конфліктами і катастрофами – з іншого. ООН-Хабітат надає допомогу у розробці стратегії розвитку, нарощуванні потенціалу, сприяє подоланню кризових ситуацій тощо. Зокрема, за сприяння організації було побудовано більше мільйона житлових будинків; більше трьох мільйонів осіб отримали доступ до базових послуг. ООН-Хабітат підтримала зусилля 18 країн щодо розвитку урбаністично орієнтованої політики і більше ніж 100 міст у впровадженні сталої урбанізації за останні 5 років. Крім того, більше ніж 200 общин здобули підтримку на шляху адаптування до кліматичних змін.\n\nАрабський регіон. Серед трендів розвитку регіону можна відзначити швидке зростання кількості населення, значну соціально-економічну активність, ускладнення природних умов, гуманітарну кризу, а також низку конфліктів та політичних потрясінь. Наслідком цих конфліктів і потрясінь є величезна кількість біженців та внутрішньо переміщених осіб. У 2016 році 58% усіх біженців походили саме з арабського світу, при цьому 60% із них продовжували жити в регіоні.\n\nДіяльність організації поширюється на 18 країн регіону. ООН-Хабітат наразі запустив проєкти у 16 країнах та має офіси у 13. Зусилля організації в регіоні спрямовані на різні проблеми. Зокрема, це надання постійного житла місцевому населенню та тимчасового притулку для біженців, забезпечення максимального доступу до базових послуг, боротьба з наслідками кліматичних змін, контроль за дотриманням прав людини та гендерної рівності, покращення життя у нетрях тощо.\n\nЛатинська Америка та Карибський басейн. Регіон характеризується одним із найбільших у світі відсотків урбанізації – вище 80%. При цьому країни регіону стикаються з низкою проблем: соціальною нерівністю, забрудненням навколишнього середовища, перенасиченістю міст транспортом, бурхливим будівництвом на фоні менш інтенсивних темпів зростання населення тощо.\n\nЗусилля ООН-Хабітат у регіоні спрямовані на розробку комплексних стратегій сталого урбаністичного розвитку. Зокрема, у розробку національної урбаністичної політики входить ефективний земельний менеджмент, створення нових суспільних інститутів урбаністичного розвитку, застосування інструментів менеджменту для реалізації планів, налагодження ефективного фінансування місцевих проєктів, забезпечення населення житлом, зменшення забруднення навколишнього середовища, розробка необхідного законодавства тощо.\n\nООН-Хабітат та Україна\n\nОрганізація працює в Україні з 1995 року. ООН-Хабітат організовує та проводить різноманітні заходи. Зокрема, щороку в Україні, як і в усьому світі, у перший понеділок жовтня святкують День Хабітат. Цього року свято припадає на 3 жовтня. Раз на 2 роки проводиться конференція «Україна-Хабітат – кращі практики». Основний напрям роботи організації – допомога муніципальним органам влади у стратегічному плануванні та приверненні інвестицій. Іншим важливим аспектом роботи організації є навчання фахівців у сфері управління (депутатів міських рад, лідерів суспільних організацій) та підприємців, орієнтованих на роботу у проєктах щодо розвитку потенціалу міст. Починаючи з 2014 року, ООН-Хабітат допомагає українцям зі сходу країни, які змушені були залишити своє житло, облаштуватися на новому місці й отримати доступ до базових послуг. Разом з ЮНІСЕФ ООН-Хабітат намагається вирішувати питання організації навчання для дітей-біженців. Як зазначив мер Харкова Ігор Терехов, представники ООН-Хабітат долучаться до роботи зі створення оновленого генерального плану міста. За словами мера, місія ООН-Хабітат проведе оцінку руйнувань та створить 3D-макет Харкова.\n\nДіяльність ООН-Хабітат спрямована на ефективну урбанізацію, яка має всіляко сприяти покращенню життєдіяльності людини. Функціонал організації досить схожий із тим, що робить ПРООН. Відмінність полягає в тому, що ПРООН концентрує увагу на розробці стратегії держави в цілому, а ООН-Хабітат зосереджує увагу на урбанізації та всьому навколо, що зробить життя людини у місті більш продуктивним. Оскільки ООН-Хабітат робить акцент на роботі з країнами, які розвиваються, накопичені ООН знання, зв’язки та можливість привернення фінансових потоків, поза сумнівом, можуть принести користь. З іншого боку, необхідно підкреслити, що функціонал ООН-Хабітат сильно перегукується з іншими організаціями системи ООН. Зокрема, загальну стратегію розвитку країни розробляє ПРООН, усіма питаннями щодо біженців займається УВКБ, дітей у скрутному становищі підтримує ЮНІСЕФ, охороною здоров’я у світі опікується ВООЗ. Нарешті, економічними та соціальними, а також пов’язаними з ними гуманітарними та екологічними питаннями займається ЕКОСОР. Можливо, враховуючи потужні фінансові потоки, які проходять через систему ООН та її значний бюрократичний апарат, варто замислитися над максимальною конкретизацією та розмежуванням функціоналу організацій та відповідальністю за невиконання конкретних поставлених цілей.\n\nАвтор: Олег Пархітько",
    "Байден виступив проти надмірного використання вето в Раді Безпеки ООН та підтримав ідею розширення органу": "КИЇВ. 21 вересня. УНН. Виступаючи на Генасамблеї ООН заявив президент США Джо Байден, висловився проти надмірного використання членами Ради безпеки Організації права вето, передає кореспондент УНН.\n\nЦитата\n\n«Члени Ради Безпеки ООН, включно зі США, повинні послідовно виступати на захист Статуту ООН і утримуватися від використання права вето, за винятком рідкісних надзвичайних ситуацій, для того, щоб рада зберігала довіру до себе і свою ефективність», - заявив Байден.\n\nДодамо\n\nЯк відомо з відкритих джерел, росія в Радбезі ООН (включно з періодом СРСР) понад сотню разів скористалася правом вето. Починаючи з 1992 року рф частіше за інші країни накладає вето на рішення Радбезу ООН.\n\nУ своєму виступі Байден також висловився на підтримку ідеї розширення категорій учасників Радбезу.\n\n«Саме з цієї причини США підтримують розширення категорій постійних і непостійних членів Ради», - заявив президент США.\n\nКонтекст\n\nРадбез ООН складається всього з 15 країн-членів: 5 постійних і 10 непостійних, яких обирають на два роки за географічною ознакою. Наразі постійними членами Ради безпеки ООН є США, Велика Британія, Китай, Франція і росія. Усі вони мають право вето. Непостійними членами на даний момент є: Албанія, Бразилія, Габон, Гана, Індія, Ірландія, Кенія, Мексика, Норвегія, ОАЕ.\n\nСвітові лідери не раз висловлювалися про необхідність реформування Радбезу ООН. Наприклад, раніше розширити Радбез ООН пропонував президент Франції Емманюель Макрон. При цьому він виступив за обмеження права вето «щодо масових злочинів». Питання про реформу Радбезу ООН гостро постало після вторгнення росії в Україну. На початку вересня постпред США в ООН Лінда Томас-Грінфілд заявила, що цю ідею підтримує Вашингтон. Але раніше такі країни як, наприклад, Німеччина і Японія висловлювали своє прагнення стати постійними членами Радбезу. Понад 50 держав — членів Організації Об'єднаних Націй ніколи не були членами Ради.",
    "Британія ввела санкції проти РФ через проведення псевдореферендумів на окупованих територіях України": "Генеральний секретар ООН заявив, що країни світу “заблоковані в колосальній глобальній дисфункції”, і не готові або не хочуть боротися з викликами, що загрожують майбутньому людства і планети. Про це Антоніу Гутерріш заявив під час відкриття Генеральної асамблеї ООН.\n\n“Наш світ у небезпеці і паралізований”, - сказав генсек ООН. Але надія, за його словами, ще жевріє, зокрема, у відновлених поставках українського зерна на світовий ринок.\n\n“Наш світ у великій біді: розбіжності стають все глибшими, нерівність зростає, а виклики поширюються все далі. Але коли ми збираємося разом у світі, переповненому кризами, у моїй пам’яті виникає образ обіцянок і надії. Цей корабель «Відважний командир» гордо плив Чорним морем під високо піднятим прапором ООН. З одного боку, ви бачите звичайне судно, яке плаває морями. Але подивіться уважніше. За своєю суттю, цей корабель є символом того, чого ми можемо досягнути, якщо діятимемо разом. Він завантажений українським зерном, яке призначене для жителів Африканського Рогу (Еритрея, Ефіопія, Кенія, Сомалі, Судан, Уганда, Південний Судан і Джибуті - ред.), мільйони яких перебувають на межі голоду”, - сказав генсек ООН Антоніу Гутерріш.\n\nВійна в Україні, сказав Гуттеріш, “спричинила широкомасштабні руйнування з масовими порушеннями прав людини та міжнародного гуманітарного права”. Він наголосив на необхідності розслідувати потенційні воєнні злочини в Україні.\n\nГенеральний секретар ООН також наголосив на необхідності відновлення експорту добрив з Росії.\n\n“Щоб пом'якшити світову продовольчу кризу, ми маємо терміново вирішити проблему глобальної кризи на ринку добрив. Цього року у світі достатньо їжі. Проблема полягає в розподілі. Якщо ринок добрив не стабілізується, наступного року проблемою може стати саме постачання продуктів харчування. Ми вже маємо повідомлення про фермерів у Західній Африці та за її межами, які вирощують менше культур через ціну або брак добрив. Необхідно продовжити усунення всіх перешкод, які залишаються на шляху експорту російських добрив та їх інгредієнтів, зокрема аміаку”, - сказав Гутерріш.\n\nРаніше президент України Володимир Зеленський повідомляв, що запропонував ООН дозволити транзит російських добрив через українську територію в обмін на звільнення росіянами військовополонених. Тоді прессекретар президента Росії Пєсков відкинув умову української сторони.\n\nУ своїй промові на Генасамблеї ООН Антоніу Гуттеріш закликав світ до дії, щоб вийти із глобальної кризи: “Ми маємо обов’язок діяти, але все ж ми заблоковані в колосальній глобальній дисфункції. Міжнародне співтовариство не готове чи не бажає боротися з великими і драматичними викликами нашого часу. Ці кризи загрожують майбутньому людства та долі нашої планети\".\n\n“Геополітичний розкол підриває роботу Ради Безпеки, підриває міжнародне право, підриває довіру та віру людей у демократичні інститути, підриває всі форми міжнародного співробітництва; ми не можемо так продовжувати”, - цими словами відкрив 77-му Генеральну Асамблею ООН генсек Антоніу Гуттеріш.\n\nУ Нью-Йорку 20 вересня розпочала свою роботу 77-ма Генеральна асамблея ООН. В ній беруть участь близько 150 глав держав і урядів.\n\nПрезидент України Володимир Зеленський, як очікується, звернеться до генасамблеї в режимі он-лайн 21 вересня.\n\nДивіться також: Українські пам'ятники у США, музеї, робота з Конгресом - історія Українського Конгресового Комітету Америки.",
    "Ціна кусається. Скільки потрібно працювати в різних країнах, щоб купити iPhone 14": "Ціна кусається. Скільки потрібно працювати в різних країнах, щоб купити iPhone 14 20 вересня, 11:47 Нові гаджети від Apple влетять у копійчину українцям, але найдорожче обійдуться жителям африканських країн, а також Бангладеш (Фото:apple)\n\nНа нещодавній презентації новинок від Apple були представлені iPhone 14. На них давно чекають у всьому світі, проте подекуди подібна покупка пройде непомітно для гаманця, а подекуди — змусить затягнути пояс на роки.\n\nСпільнота DataIsBeautiful у Reddit представила невелике порівняння вартості нових смартфонів від Apple у різних країнах світу. До рейтингу увійшло 85 держав у різних куточках планети. Автори зауважили, що деякі великі країни, на кшталт Аргентини, туди не увійшли через непередбачувану інфляцію національних валют.\n\nВідео дня\n\nУкраїни в рейтингу теж немає, проте дані про зарплати та вартість новинок Apple в українських ретейлерів знайти нескладно — і НВ Техно навів їх наприкінці матеріалу.\n\nІнфографіка: DataIsBeautiful\n\nКому найпростіше купити iPhone 14\n\nНайдешевше новинка обійдеться мешканцям Люксембургу — новенький смартфон можна купити лише за 1.61% від середньої річної зарплати мешканця герцогства. Це цілком очікувано, оскільки ця невелика країна стабільно входить до топ найбагатших у світі. І часто його очолює.\n\nДруге місце посідає Швейцарія. Там бажаючим купити новий смартфон доведеться викласти близько 1,67% всього заробленого за рік.\n\nНа почесному третьому місці розташувалися США. На батьківщині Apple гаджети коштують дешевше, ніж у багатьох інших країнах. Наприклад, ціна останніх двох iPhone стартувала лише від $799. Середньостатистичному американцю доведеться викласти лише 1.84% від середнього доходу за рік.\n\nЖителям яких країн смартфон від Apple обійдеться найдорожче\n\nНа першому місці розташувалося населення Нігерії. Держава, яка продає нафти в середньому на $8 млрд на рік і втрачає ще половину цієї суми через розкрадання, відрізняється невисоким рівнем життя. Мешканцю цієї країни доведеться віддати в середньому 69.12% всього, що вдасться заробити за рік.\n\nНа другому місці - Кенія. Громадяни цієї аграрної країни мають розлучитися з 63.3% своєї заробітної плати за рік, якщо вирішать придбати новий гаджет.\n\nТретє місце посідає Бангладеш. Тут доведеться віддати 59% заробленого.\n\nА що ж Україна?\n\nЗамовлення новинок у нашій країні вже відкрито. Вартість iPhone 14 на великих онлайн майданчиках починається з 41499 грн.\n\nОднак підрахувати індекс iPhone в Україні буде складно через війну та супутню їй високу інфляцію.\n\nОстанні офіційні дані про середню заробітну плату були представлені станом на січень 2022 року, тобто за дев’ять місяців до презентації iPhone. З того часу щомісячний дохід 75% українців упав, а близько 30% взагалі втратили роботу.\n\nСпрогнозувати рівень зарплат через рік і зовсім неможливо.\n\nДо того ж, потрібно враховувати традиційний для нашої країни розкид зарплат. Представники одних професій отримують цілком порівнянний із середнім європейським оклад, інші ж змушені заощаджувати на всьому.\n\nВикористовуючи дані аналізу НВ станом на кінець літа, можна з’ясувати, що середньостатистичному бухгалтеру, який отримує 14500 грн на місяць, доведеться віддати 23.85% свого окладу за умови, що останній залишиться незмінним протягом наступних 12 місяців.\n\nТрохи доступнішою буде купівля для водіїв — їм, які отримують у середньому 15 тис. грн на місяць, доведеться віддати рівно 23% заробленого за рік.\n\nА от, наприклад, продавцю консультанту доведеться розпрощатися із 38.42% річної зарплати.\n\nТрадиційно лідируючі за рівнем оплати праці програмісти зможуть дозволити новинку набагато простіше. У сфері IT теж спостерігається розкид зарплат, але, наприклад, .NET-розробники, за даними порталу пошуку роботи Work.ua, отримують близько 80 тис грн у середньому, що на рік складає 960 тис грн.\n\nЗа умови такого доходу на iPhone 14 доведеться виділити всього 4.32% заробленого.\n\nПриєднуйтесь до нас у соцмережах Facebook, Telegram та Instagram.",
    "Вони зруйнували все: гендиректор Шахтаря обурений діями ФІФА стосовно росії": "Після початку повномасштабної війни рф проти України футбол цієї країни почали відсторонювати від змагань. Збірну росії не допустили до відбору ЧС-2022, а всі місцеві клуби зняли з єврокубків.\n\nЧитайте також Сонце України встає на Донбасі: зворушлива акція Шахтаря до Дня Донецька – фото\n\nПопри це у березні на Конгресі ФІФА російську мову зробили офіційною для організації. Ба більше, федерація не захотіла виключати росію зі списку членів, хоча Пакистан, Кенія та Зімбабве потрапили під ці санкції.\n\nЦя ситуація вкрай обурює генерального директора Шахтаря Сергія Палкіна. В інтерв'ю англійським ЗМІ функціонер вкотре наголосив на аморальності такої поведінки ФІФА.\n\nЯкщо подивитися на росію, у них наче все добре. Вони грають собі, багато людей на стадіонах. Дивно мені, що ФІФА ніяк не реагує на цю ситуацію. Чому росія досі член ФІФА? Вони зруйнували все: нашу країну, життя українців і наш футбол. ФІФА потрібно зайняти вже якусь позицію. У цій ситуації неможливо грати в якусь гру і не займати позиції,\n\n– пояснив Палкін.\n\nФІФА проти росії та Шахтаря\n\nНагадаємо, що російські клуби не допустили до єврокубків і у сезоні 2022/2023. Також цій країні не дозволили боротись за право провести Євро-2028.\n\nДо слова, Шахтар планує судитись із ФІФА через те, що організація дозволила легіонерам призупиняти контракти з українськими клубами під час війни. Сергій Палкін оцінював збитки від цього у 50 мільйонів євро. Цікаво, що таке правило чинне і для легіонерів у чемпіонаті росії.",
    "Нікола Пельтц і Бруклін Бекхем з'явилися на заході в парному вбранні": "Син Девіда Бекхема не залишає надії присвятити своє життя кулінарії.\n\nRelated video\n\nНещодавно 23-річний син Девіда та Вікторії Бекхем Бруклін s його дружина 27-річна Нікола Пельтц побували на заході Wendy's на честь нового фаст-фуду Strawberry Frosty в Лос-Анджелесі. З цієї нагоди знаменитості приміряли парне вбрання.\n\nЯк відомо, Бруклін захоплюється кулінарією та сподівається якось стати справжнім шеф-кухарем, а тому разом із дружиною намагається влитися в тусовку рестораторів, відвідуючи різноманітні заходи.\n\nНа знімках, які з'явилися в Instagram знаменитостей, Бруклін позує в штанах пастельно-рожевого кольору та кросівках кольору фуксії в поєднанні з білою сорочкою. Як пише Daily Мail, Нікола Пельтц обрала для виходу у світ ніжно-рожеву вінтажну сукню, схожу на ту, що Мадонна одягла у 2006 році на вечірку Vanity Fair ыз нагоди вручення премії \"Оскар\".\n\nНа знімках, які опублікував Бруклін у себе в Instagram, пара пристрасно цілується.\n\nНа заході до знаменитостей приєдналися брат Ніколи 36-річний Вілл Пельтц і його кохана 29-річна Кенія Кінскі-Джонс.\n\nНагадаємо, днями Бруклін поділився в Instagram відео, де він готує свій черговий \"шедевр\" — піцу з томатним соусом. Син Девіда Бекхема вважає себе хорошим кухарем, проте поки що його кулінарними здібностями захоплюється лише дружина. Підписники в соцмережах досить скептично ставляться до талантів Брукліна та пропонують серйозно подумати, перш ніж присвячувати життя кулінарії.\n\n\"Не кидайте свою основну роботу\", — написав один із шанувальників Брукліна, нагадавши знаменитості про те, що в нього набагато краще виходить позувати для обкладинок журналів, ніж створювати кулінарні шедеври.\n\n\"Твій основний соус — консервовані помідори та сирий часник. Серйозно?!\" — написав інший фанат зірки.\n\nНагадаємо, у мережі давно обговорюють натягнуті стосунки Ніколи Пельтц із мамою Брукліна Вікторією Бекхем. Сама знаменитість стверджує, що їхнє спілкування не склалося з першого дня підготовки до весілля. Нібито Вікторія Бекхем хотіла, щоб невістка виходила заміж у вбранні її бренду, але Нікола обрала сукню Valentino.\n\nФокус раніше розповідав про те, як розвиваються стосунки Ніколи Пельтц і її чоловіка та які в неї справді проблеми з Вікторією Бекхем.",
    "Виступ Президента України на загальних дебатах 77-ї сесії Генеральної Асамблеї ООН": "Вітаю всіх людей світу, які цінують мир і єдність між різними та рівними!\n\nЯ бажаю усім вам миру!\n\nІ дякую за те, що ми з вами єдині у прагненні повернути мир. І в прагненні гарантувати мир для будь-якої нації, яка стала жертвою збройної агресії.\n\nПроти України скоєно злочин, і ми вимагаємо справедливого покарання.\n\nСкоєно злочин проти наших державних кордонів. Скоєно злочин проти життя наших людей. Скоєно злочин проти гідності наших жінок і чоловіків.\n\nСкоєно злочин проти цінностей, які роблять усіх нас із вами спільнотою об’єднаних націй.\n\nІ Україна вимагає покарання за спробу вкрасти нашу територію. Покарання за вбивство тисяч людей. Покарання за катування й приниження жінок і чоловіків.\n\nПокарання за катастрофічну турбулентність, яку Росія спровокувала своєю незаконною війною, і не тільки для нас, українців, а й для всього світу. Для кожної нації, яка представлена в цьому залі Генеральної Асамблеї ООН.\n\nЯ звертаюся від імені держави, яка змушена захищатися. Але яка має формулу миру. Я звертаюсь до кожного й кожної, хто хоче почути, як досягти миру.\n\nЯ представлю формулу, яка може спрацювати не тільки для нас, а й для всіх, хто може опинитись у схожих із нашими обставинах. Це формула, яка карає за злочин, захищає життя, відновлює безпеку й територіальну цілісність, гарантує безпеку та передбачає рішучість.\n\nЄ п’ять передумов миру.\n\nШановний пане голово Генеральної Асамблеї!\n\nШановний пане Генеральний секретарю ООН!\n\nШановні глави держав і урядів!\n\nШановні журналісти!\n\nНароди світу!\n\nУкраїна хоче миру. Європа хоче миру. Світ хоче миру. І ми побачили, хто єдиний хоче війни.\n\nЄ лише один суб’єкт серед усіх держав – членів ООН, який зараз сказав би, якби міг мене перебити, що він задоволений цією війною – своєю війною. Але ми не дамо цьому суб’єкту нас переважити, хоч це і найбільша за розмірами держава світу.\n\nУкраїна показала силу на полі бою, користуючись своїм невід’ємним правом на самооборону згідно зі статтею 51 Статуту ООН. І ніхто не дорікне нам зараз чи в майбутньому слабкістю чи нездатністю боротися за себе, за свою незалежність.\n\nМи досягаємо результату в цій боротьбі й бачимо, яким буде завершення цієї війни та що стане гарантіями стабільного миру.\n\nСтатут ООН проголошує рівність націй, і ми довели, що Україна є рівною серед рівних.\n\nСтатут ООН захищає непорушність кордонів, і ми підтверджуємо лінію нашого кордону, виганяючи окупантів за неї.\n\nСтатут ООН фіксує цінність прав людини, гідності та життя, і ми теж фіксуємо їх – кожним звільненим від російської окупації українським містом.\n\nЦя війна не була спровокована нами. Ми провели 88 раундів переговорів у різних форматах, щоб не допустити цієї війни, – це тільки за час від початку мого президентства й до 24 лютого цього року.\n\nАле Росія не тільки не припинила злочину агресії, яку розпочала ще у 2014 році, а перевела його у повномасштабне вторгнення. І ми не маємо іншого вибору, ніж захищатися. Ми це й робимо. Ми виштовхуємо агресора за міжнародно визнаний кордон Української держави.\n\nІ це – перший пункт нашої формули миру. Комплексний пункт. Покарання.\n\nПокарання за злочин агресії. Покарання за порушення кордонів. Покарання, яке має діяти, поки не буде відновлений міжнародно визнаний кордон. Поки агресія не припиниться. І поки не буде повної компенсації за війну.\n\nТому санкції проти агресора – це частина формули миру. Блокування торгівлі й відносин з агресором – це частина формули миру. Все це – покарання.\n\nІ поки агресор є стороною ухвалення рішень у міжнародних організаціях, його треба ізолювати в них, принаймні на час агресії. Позбавити права голосу. Позбавити прав делегації. Позбавити права вето, якщо це член Радбезу ООН. Тобто покарати всередині інституцій.\n\nТреба не заплющувати очі на пропагандистів, які виправдовують агресію, а застосовувати проти них повний пакет персональних обмежень. Тобто покарати за брехню.\n\nТреба не дозволяти громадянам держави-агресора насолоджуватися туризмом чи шопінгом на території тих, хто цінує мир, а спонукати їх через візові обмеження до боротьби проти агресії своєї держави. Покарати за потурання злу.\n\nМає бути створений спеціальний трибунал для покарання Росії за злочин агресії проти нашої держави. Це те, що стане сигналом для всіх потенційних агресорів, що вони повинні цінувати мир, інакше будуть притягнуті до відповідальності світом.\n\nМи підготували конкретні кроки для створення такого трибуналу. Вони будуть представлені всім державам.\n\nУкраїна звернеться до Генеральної Асамблеї ООН щодо підтримки необхідності створення й міжнародного компенсаційного механізму. Розраховуємо на вашу підтримку.\n\nРосія має заплатити за цю війну своїми активами. Це також покарання. Це одне з найстрашніших покарань для російських посадовців, які цінують гроші понад усе.\n\nДругий пункт формули миру – це захист життя. Максимально конкретний пункт.\n\nЗараз, поки тривають засідання Генеральної Асамблеї, в українському місті Ізюмі Харківської області триває ексгумація тіл із масового поховання, яке з’явилося, коли цю територію контролювали російські війська. Там виявлені тіла жінок і чоловіків, дітей і дорослих, цивільних і військових. 445 могил.\n\nТам родина, яка загинула під завалами будинку після російського авіаудару: батько, мати, дівчатка шести й восьми років, бабуся і дідусь. Там чоловік, якого задушили мотузкою. Там жінка зі зламаними ребрами й ранами на тілі. Там чоловік, якого кастрували перед убивством, і це далеко не перший такий факт.\n\nЗапитайте у представників Росії, чому в російських військових такий потяг до кастрації. Що роблять із ними самими, щоб вони бажали робити таке з іншими?\n\nЄдине, чим відрізняється масове поховання в Ізюмі від того, що світ побачив у Бучі, це, власне, поховання. Російська армія довше перебувала в Ізюмі, і тому тіла вбитих все ж закопані, а не розкидані вулицями.\n\nТож як ми можемо залишити російську армію хоча б десь на українській землі, знаючи, що вони всюди вчиняють такі масові вбивства? Не можемо.\n\nМи повинні захищати життя. Світ повинен захищати життя. Кожна держава, проти якої спрямована збройна агресія, потребує можливості захищати своїх громадян і звільняти свою територію.\n\nЯкщо для цього треба допомогти зброєю чи снарядами – це має бути. Якщо для цього потрібно допомогти фінансами, це має бути. Якщо для цього треба допомогти розвідданими, це має бути. А от чого не має бути, то це облуди.\n\nМи можемо повернути український прапор на всю нашу територію. Ми можемо зробити це силою зброї. Але нам потрібен час.\n\nМи намагалися це прискорити. Ми намагалися реалізувати базові положення Статуту ООН для України шляхом переговорів.\n\nАле Росія боїться справжніх переговорів і не хоче виконувати будь-які справедливі міжнародні зобов’язання. Бреше всім, як це типово для агресорів. Для терористів.\n\nОсь і зараз, коли Росія каже про переговори, вона хоче лише пригальмувати свій відступ. Росія хоче перезимувати на захопленій території України та підготувати сили для спроби нового наступу. Для нових Буч, нових Ізюмів… Або принаймні забезпечити собі фортифікацію на захопленій землі та військову мобілізацію вдома.\n\nМи не можемо погодитися на відкладену війну. Бо вона буде ще гарячішою, ніж зараз.\n\nДля нас це війна за життя. Тому ми потребуємо оборонної підтримки – зброї, техніки та снарядів. Наступальних озброєнь – достатньо далекобійних, щоб звільнити нашу землю. І захисних систем, передусім протиповітряної оборони. І ми потребуємо фінансової підтримки, щоб зберегти внутрішню стабільність і виконувати соціальні зобов’язання перед нашими людьми.\n\nФізичний захист і соціальний захист – це два елементи будь-якого державного життя. Тож другий пункт нашої формули миру – це захист життя. Всіма засобами, які дозволяє Статут ООН.\n\nТретій пункт – відновлення безпеки й територіальної цілісності.\n\nПогляньте, скільки елементів глобальної безпеки Росія підірвала своєю війною. Безпеку мореплавства, продовольчу безпеку, радіаційну безпеку, енергетичну безпеку та безпеку від зброї масового ураження.\n\nМи вже відновлюємо безпеку мореплавства і продовольчу безпеку. І я дякую пану Антоніу Гутеррішу за особисту залученість. Алжир, Ефіопія, Єгипет, Лівія, Кенія, Сомалі, Судан, Туніс, Бангладеш, Ізраїль, Індія, Іран, Ємен, Кіпр, Китай, Корея, Ліван, Туреччина, Бельгія, Болгарія, Греція, Ірландія, Іспанія, Італія, Нідерланди, Німеччина, Румунія та Франція вже отримали українську агропродукцію.\n\nІ ми маємо збільшити постачання морем. Як на умовах ринку, так і в межах Продовольчої програми ООН, для якої Україна завжди – надійний партнер.\n\nІ, до речі, попри всі складнощі через війну ми ухвалили рішення надати гуманітарну допомогу Ефіопії та Сомалі, тож відправимо їм додатковий обсяг нашої пшениці.\n\nАле з іншими елементами безпеки складніше.\n\nНапередодні засідання Генеральної асамблеї Росія вдарила ракетами по Південноукраїнській АЕС. Вибухом зачепило будівлі станції – вибило вікна, пошкодило стіни. Ракети розірвалися лише за 300 метрів від стін реакторів!\n\nІ це після того, як з’явився чіткий заклик МАГАТЕ до Росії зупинити будь-яку ворожу активність проти будь-яких атомних об’єктів України, зокрема проти Запорізької атомної станції – найбільшої у Європі, яку Росія перетворила на мішень. І це робить мішенню всіх вас.\n\nРосійський радіаційний шантаж – це те, що має хвилювати кожного й кожну з вас, бо ніхто з вас не знайде вакцини від променевої хвороби.\n\nКриза вартості життя в десятках країн триває. Її коріння – у дестабілізації енергоринку. Треба прибрати основний чинник глобальної цінової турбулентності, а саме: російський енергошантаж.\n\nДля цього треба обмежити ціни, за якими Росія відправляє на експорт свої енергоресурси. Треба зробити російські нафту й газ знову просто звичайними товарами. Зараз нафта й газ – це енергетична зброя Росії. І саме тому їй вдається маніпулювати ринками так, щоб електрика, газ, бензин і дизель ставали привілеєм для обраних замість того, щоб бути звичайним доступним благом для всіх.\n\nОбмежити ціни – це самозахист світу. Це шлях до відновлення енергетичної та цінової безпеки.\n\nАле чи піде світ на це? Чи злякається погроз Росії?\n\nТреба зробити лише один сильний крок, після якого все стане ясно. Вже давно час для нього.\n\nЦей крок розставить усе по місцях. Після російського ракетного терору. Після масових убивств. Після Маріуполя. Після спалення російськими військовими українських полонених в Оленівці. Після блокади портів. Після ударів російських танків і ракет по атомних станціях. І після погроз застосувати ядерну зброю, які стали правилом, а не винятком для російських пропагандистів…\n\nТреба визнати нарешті Росію державою – спонсором тероризму. На всіх рівнях. В усіх країнах, які сповідують цінності миру й захисту людського життя. Юридично. Політично.\n\nЯкщо ви не маєте юридичного механізму, ви можете ухвалити політичне рішення – на рівні парламентів. Це фундамент для відновлення елементів глобальної безпеки. Якщо цей сильний крок буде зроблено, відпадуть сумніви, чи робити інші життєво необхідні кроки.\n\nІ дуже чутливе – це кордон, це територіальна цілісність.\n\nКоли хтось один намагається вкрасти територію іншого, це ставить під удар усі держави світу.\n\nТому глобальну безпеку неможливо відновити без відновлення територіальної цілісності того, проти кого була спрямована збройна агресія.\n\nОтже, третій пункт української формули миру – це відновлення безпеки й територіальної цілісності. Четвертий пункт – це гарантії безпеки.\n\nКожна нація має право на гарантії безпеки. Не тільки найбільші нації. Не тільки найбільш щасливі.\n\nМи маємо пропозиції такої модернізації архітектури безпеки для України, а отже, й для Європи та світу, яка не допустить більше жодної агресії проти нас. Ми вже представляємо їх партнерам.\n\nЦе пропозиції юридично обов’язкових багатосторонніх і двосторонніх договорів. Це умови, за яких гаранти мають діяти, і час, за який їхні дії мають принести результат – результат на землі, на морі, у повітрі, у дипломатії та політиці, в економіці та фінансах, у забезпеченні зброєю та розвідданими. Кожен з вас, отримавши текст нашої формули миру, побачить і деталізацію того, що ми пропонуємо як гарантії безпеки.\n\nЯ не хочу порівнювати наші пропозиції з гарантіями будь-яких альянсів, які існують на планеті зараз. Я хочу підкреслити, що гарантувати безпеку тій чи іншій нації превентивно завжди вигідніше, ніж зупиняти постфактум війну проти неї.\n\nІ п’ятий пункт української формули миру – це рішучість. Те, без чого інші чотири пункти не працюватимуть.\n\nЦе наша рішучість боротися. Це рішучість партнерів допомагати нам, а отже, самим собі. І це рішучість світу об’єднатися навколо того, хто бореться проти збройної агресії. Рішучість світу поставити на місце одного, який загрожує всім.\n\nОтже, усі пʼять пунктів нашої формули:\n\nпокарання за агресію;\n\nзахист життя;\n\nвідновлення безпеки й територіальної цілісності;\n\nгарантії безпеки;\n\nрішучість захищатися.\n\nЦе формула злочину та покарання, що вже добре відомо Росії. І це формула справедливості та правопорядку, що Росії ще належить вивчити. Як і будь-яким іншим потенційним агресорам.\n\nЧого немає в нашій формулі? Нейтральності.\n\nТі, хто каже про нейтральність, коли людські цінності й мир під ударом, мають на увазі зовсім інше. Вони кажуть про байдужість. Кожен сам за себе. Ось про що вони кажуть. Цікавляться проблемами одне одного умовно. Піклуються одне про одного формально. Протокольно співчувають. І тому так само умовно, формально й протокольно вдають, ніби захищають когось, а насправді – лише свої вузькі інтереси. Ось це й створює умови для війни. Ось це й треба виправити, щоб створити умови для миру.\n\nПотрібна тільки рішучість.\n\nБуло багато розмов про реформування ООН. Чим вони всі закінчилися? Без результату.\n\nОднак, якщо ви уважно поглянете на нашу формулу миру, ви побачите, що її імплементація вже де-факто стає реформою Об’єднаних Націй. Наша формула універсальна, а отже, об’єднує Північ і Південь світу. Вона закликає світову більшість і спонукає до розширення представництва тих, хто залишився непочутим.\n\nЦе дисбаланс, коли уся Африка, уся Латинська Америка, більша частина Азії, уся Центральна та Східна Європа підкорюються праву вето, якого самі ніколи не мали.\n\nІ про це говорить Україна. А чи чули ви такі слова від Росії? А вона – в Радбезі. Постійно. Чомусь. Чомусь не Японія чи Бразилія, не Туреччина чи Індія, не Німеччина чи Україна. Настане день, коли й це питання буде розв’язане.\n\nЩодо перемовин між Україною та Росією.\n\nНапевно ви чули різні слова з Москви про переговори. Нібито вони до них готові. Але. Вони кажуть про переговори, але оголошують мобілізацію. Вони кажуть про переговори, але оголошують псевдореферендуми на окупованій території України.\n\nТо що тоді правда? Мобілізація в Росії – правда. Фейкові референдуми – це теж правда. Росія хоче війни. Це правда. Але Росія не зможе зупинити хід історії. Людство й міжнародне право сильніші, ніж одна держава-терорист. Росії доведеться закінчувати цю війну. Війну, яку вона розпочала.\n\nІ я виключаю, що врегулювання може відбуватися на будь-якій іншій основі, ніж українська формула миру. Що далі заходить російський терор, то менша ймовірність, що взагалі хто-небудь у світі сідатиме за один стіл із Росією.\n\nІ якщо російською відповіддю на мої слова зараз будуть нові ракети й теракти, то це засвідчить лише слабкість. Слабкість Росії. Її нездатність переважити нас, її нездатність переважити світ.\n\nЦе доведе лише те, що потрібно якнайшвидше виконати п’ять пунктів української формули миру.\n\nМи готові до миру. Але до чесного й справедливого миру. Саме тому з нами – світ.\n\nІ наостанок. Я хочу подякувати 101 державі, які проголосували за те, щоб могло відбутися це моє відеозвернення. Це було голосування не лише щодо формату. Це було голосування щодо принципів.\n\nЛише сім держав проголосували проти: Білорусь, Куба, КНДР, Еритрея, Нікарагуа, Росія та Сирія.\n\nСемеро. Семеро, які бояться відеозвернення. Семеро, які реагують червоною кнопкою на принциповість. Тільки семеро.\n\n101 – і семеро.\n\nДрузі, якщо така коаліція проти нашої рішучості, то я всіх вас вітаю. Вітаю, бо це означає, що мир переможе будь-яку агресію і що немає жодної перешкоди, щоб ми таки реалізували формулу миру.\n\nЯ дякую вам за увагу!\n\nЩе раз бажаю всім вам миру!\n\nСлава Україні!",
    "Міжнародні організації: Управління Верховного комісара ООН у справах біженців": "Понад пів року весь світ спостерігає, як Україна чинить опір російській агресії. Впливові міжнародні організації всіляко підтримують нашу країну, причому не тільки з початку повномасштабного вторгнення, а й ще з 2014 року, коли росія незаконно анексувала Крим та розв'язала збройний конфлікт на Донбасі. Проти країни-агресора вводяться санкції, тоді як Україна отримує від світу гуманітарну та фінансову допомогу.\n\nАле чи всі з нас правильно розуміють, як влаштовані ці організації, які функції виконують та на яку саме підтримку українці можуть розраховувати?\n\nІзбірКом підготував цикл матеріалів, у яких розповість, які країни входять в ті чи інші міжнародні організації та яку роль відіграють у світі насьогодні.\n\nУ минулих випусках ми розглядали сутність роботи:\n\nГенеральної Асамблеї,\n\nРади Безпеки,\n\nЕкономічної і соціальної ради ООН,\n\nМіжнародного суду,\n\nЮНЕСКО,\n\nЮНІСЕФ,\n\nВсесвітньої організації охорони здоров’я,\n\nПрограми розвитку ООН.\n\nДо складу ООН входить 193 держави. Серед країн-членів ООН можна знайти всі суверенні країни, окрім Ватикану. Таке поважне представництво потенційно дозволяє розглядати та вирішувати будь-які питання глобального або регіонального рівня. Зокрема, ООН спроможна гасити збройні конфлікти, як це було неодноразово продемонстровано у ХХ столітті (Ірак, колишня Югославія, Сомалі).\n\nШтаб-квартира організації знаходиться у Нью-Йорку. Також ООН має додаткові офіси у Відні, Женеві, Найробі та Гаазі. Організація користується шістьма офіційними мовами: англійською, арабською, іспанською, китайською, російською та французькою.\n\nДо структури ООН входить шість основних органів: Генеральна Асамблея, Рада Безпеки, Економічна та Соціальна Рада, Секретаріат, Міжнародний Суд ООН та Рада з Опіки. Щоправда, останній орган формально призупинив свою діяльність з 1994 року. Головною посадовою особою ООН є Генеральний секретар. З 1 січня 2017 року цю посаду обіймає португальський політик і дипломат Антоніу Гутерреш.\n\nЗагальна характеристика Управління Верховного комісара ООН у справах біженців\n\nУправління Верховного комісара ООН у справах біженців (далі – УВКБ) – це організація у системі ООН, що займається захистом та підтримкою біженців, вимушено переміщених осіб та осіб без громадянства, сприяє їх місцевій інтеграції, добровільному поверненню на батьківщину чи переселенню до третьої країни.\n\nУВКБ має представництва у 137 країнах та територіях, включаючи гарячі точки світу. У штаті організації працює майже 19 тисяч осіб, з них приблизно 90% - у польових умовах. УВКБ функціонує майже виключно за рахунок благодійних внесків. Зокрема, 85% коштів надходить від країн та Європейського Союзу. При цьому з бюджету ООН організація отримує лише 1% від усіх внесків. Штаб-квартира УВКБ знаходиться у Женеві. Як свідчить назва організації, очолює її Верховний комісар. 1 січня 2016 року на цю посаду було обрано італійця Філіппо Гранді, який до того кілька десятків років працював на різних посадах в УВКБ та інших організаціях системи ООН. Цікаво, що Гранді змінив на цій посаді діючого Генерального секретаря ООН Антоніу Гутерреша. Вперше Верховний комісар у справах біженців був призначений Лігою Націй ще у 1922 році – задовго до виникнення УВКБ. На той момент комісаром став норвезький дослідник та вчений Фрітьйоф Нансен.\n\nВерховний комісар у справах біженців Філіппо Гранді\n\nПісля завершення Другої світової війни проблема біженців вийшла на перший план. Починаючи з 1944 року, було кілька спроб заснувати організацію, яка б приділяла основну увагу цій проблемі. Нарешті, на Генеральній Асамблеї ООН у грудні 1950 року було затверджено статут нової організації – УВКБ. Передбачалося, що організація має подолати проблеми європейських біженців і через 3 роки її буде ліквідовано. Невдовзі стало зрозуміло, що проблеми біженців не обмежуються лише Європою, тобто УВКБ має працювати на постійній основі.\n\nІсторія Управління Верховного комісара ООН у справах біженців/UNHCR Ukraine\n\nДіяльність УВКБ\n\nУпродовж свого існування УВКБ довелося зіткнутися з низкою кризових ситуацій, в яких зусилля організації виявилися корисними. Під час угорського повстання проти СРСР у 1956 році 200 тисяч угорців втекли до сусідніх Австрії та Югославії. Держави-члени ООН допомагали дбати про біженців. Завдяки зусиллям УВКБ біженців у найближчі роки вдалося розселити у країни Європи, а також Австралію, США та Канаду.\n\nУ 1957 році УВКБ долучилося до роботи з китайськими біженцями у Гонконзі, а також із алжирськими біженцями, які опинилися у Марокко та Тунісі внаслідок війни Алжиру за незалежність. Таким чином, діяльність УВКБ вийшла за межі Європи.\n\nДеколонізація у 1960-ті роки викликала великий рух біженців в Африці. Проблема полягала в тому, що багато людей, які залишали одну африканську країну, стикалися з такими ж складнощами у сусідній. Вже до кінця 60-х років дві третини бюджету УВКБ були зосереджені на африканських проблемах.\n\nУ 1967 році було ратифіковано протокол, покликаний розширити межі поняття «біженець». Протокол намагався подолати протиріччя, які регулярно виникали внаслідок дії Конвенції про статус біженців 1951 року. Справа в тому, що Конвенція була спрямована виключно на європейських біженців, які потерпали через Другу світову війну.\n\nУ 1970-х роках операції УВКБ щодо надання допомоги біженцям відбуваються у всьому світі. Особливі складнощі у цей період викликали масова міграція східних пакистанців до Індії, а також виїзд мільйонів людей з В’єтнаму, Лаосу та Камбоджі через війну та масові вбивства.\n\nУ 1980-х роках УВКБ зіткнулася з новими викликами. Через низку причин істотно збільшилася кількість біженців. По-перше, цивільні несподівано стали стратегічною ціллю у війні. По-друге, зросла загальна кількість міжетнічних конфліктів у новонароджених державах. По-третє, через протистояння наддержав у Холодній війні спалахують нові конфлікти в Азії, Центральній Америці та Африці. Багато країн-членів ООН, які підписали договори щодо біженців, відмовилися їх переселяти. УВКБ стало більше долучатися до програм допомоги в таборах біженців, які часто були розташовані на ворожій території.\n\nУ 1990-ті роки через завершення Холодної війни породжується низка міжетнічних конфліктів, що призводить до нових потоків біженців. УВКБ стикається з низкою проблем у таких гарячих точках, як Руанда. Організація концентрує зусилля на подоланні обмежувальної політики впливових держав стосовно біженців.\n\nНа початку ХХІ століття УВКБ зіткнулося зі значними кризами, пов’язаними з біженцями в Африці, Азії та на Ближньому Сході. Організації довелося допомагати багатьом внутрішньо переміщеним особам та розширити свою роль у допомозі особам без держави. У деяких частинах світу, зокрема в Африці та Латинській Америці, Конвенція про статус біженців 1951 року була посилена законодавчим шляхом на регіональному рівні.\n\nРегіон Дадааб УВКБ ООН, Кенія Африка, 2006 рік\n\nУВКБ дбає про дотримання прав людини. Зокрема, стежить за тим, щоб жодна людина не була насильницьким шляхом переміщена до країни, в якій її можуть переслідувати. УВКБ сприяє поширенню міжнародних угод стосовно біженців та наглядає за дотриманням урядами міжнародного права про біженців. УВКБ усіляко сприяє тому, щоб біженці змогли організувати своє життя: повернутися до батьківщини, влаштуватися на новому місці або переїхати до третьої країни. УВКБ дбає про те, щоб розширювати коло осіб, які, згідно з міжнародним правом, підпадають під статус біженця і, відповідно, можуть отримати допомогу організації. При цьому палестинські біженці підпадають під юрисдикцію іншої організації в межах системи ООН – БАПОР (Близькосхідне агентство Організації Об'єднаних Націй для допомоги палестинським біженцям та організації робіт).\n\nЗа свою діяльність УВКБ було двічі присуджено Нобелівську премію миру. Це сталося у 1954 та 1981 роках.\n\nПосли доброї волі\n\nУВКБ почало працювати з послами доброї волі на початку 1980-х років, коли актори Річард Бартон і Джеймс Мейсон першими отримали право робити заяви для масмедіа та публічно виступати з питань біженців. У списку послів доброї волі УВКБ можна знайти низку відомих особистостей: футболіста мюнхенської «Баварії» Альфонсо Девіса, акторів Софі Лорен, Бена Стіллера та Кейт Бланшетт, письменників Ніла Геймана та Халеда Хоссейні, модельєра Джорджо Армані.\n\nОперна співачка Барбара Хендрікс стала послом доброї волі УВКБ у 1987 році. Завдяки своїй діяльності у 2002 році вона отримала титул почесного довічного посла доброї волі. Досі вона є єдиною людиною, яка отримала цей титул. Акторка Анджеліна Джолі почала діяльність посла доброї волі у 2001 році. У 2011 році Антоніу Гутерреш, який на той час був Верховним комісаром організації, визнав 10-річну благодійну працю акторки як надзвичайний внесок і запропонував їй взяти на себе більш відповідальну роль спеціального посла УВКБ. У цій новій ролі акторка зосередила увагу на наймасштабніших кризах, наслідком яких стало масове переміщення населення. Її перша місія у новій ролі відбулася у 2012 році в Еквадорі.\n\nПосол доброї волі УВКБ Анжеліна Джолі відвідала західний Мосул в Іраку\n\nУВКБ та Україна\n\nУВКБ працює в Україні з 1994 року. Через рік у країні було засновано представництво організації. У 1996 році з Україною було підписано угоду. У 2002 році Україна приєдналася до Конвенції 1951 року про статус біженців і до Протоколу 1967 року. У 2011 році було прийнято Закон України «Про біженців та осіб, які потребують додаткового або тимчасового захисту». У 2013 році Україна приєдналася до двох конвенцій ООН – про статус осіб без громадянства та про скорочення безгромадянства.\n\nПочинаючи з 2011 року, Україна пропонує два види захисту тим, хто втік від переслідування та війни і шукає притулку в Україні: статус біженця і додаткового захисту. Станом на середину 2020 року в Україні проживало 2218 визнаних біженців та близько 2300 шукачів притулку. Ці люди походять із 60 країн світу. Більшість шукачів притулку до 2014 року в’їжджали в Україну через східний кордон із Росією.\n\nЗ початком російського вторгнення УВКБ оголосило в Україні найвищий третій рівень надзвичайного стану. Організація посилює свою присутність та збільшує кількість операцій у центральній та східній Україні, де можна організувати більш ефективну роботу. Усередині України УВКБ надає грошову допомогу, забезпечує ковдрами, спальними мішками та тимчасовим притулком. Спеціальні служби УВКБ шукають людей, які потребують особливої уваги: дітей, які подорожують без супроводу, та людей із фізичними обмеженнями.\n\nУВКБ займається координацією зусиль 142 партнерів щодо ситуації з українськими біженцями. У прикордонних з Україною зонах та на пропускних пунктах надається матеріальна та інформаційна допомога біженцям. Разом із ЮНІСЕФ, місцевою владою та партнерами УВКБ облаштувало вздовж кордонів України центри безпеки та відпочинку «Блакитні точки». УВКБ співпрацює з місцевими владами сусідніх країн заради підтримки їхніх зусиль щодо прийняття нових біженців та забезпечення їхніх нагальних потреб.\n\nЦентр “Блакитна точка”, створена ЮНІСЕФ та УВКБ ООН\n\nУВКБ займає у системі ООН досить важливу нішу, в якій у неї майже немає конкурентів. Зусилля організації спрямовані на максимально вразливу групу людей, яка потребує значної допомоги. УВКБ довела свою корисність у багатьох конфліктах та гарячих точках. Тож цілком зрозуміло, що її бюджет, який ґрунтується на благодійних внесках, з роками поступово збільшується.\n\nАвтор: Олег Пархітько",
    "Що у світі писали про війну в Україні 5 вересня. Огляд публікацій провідних іноземних видань": "South China Morning Post (гонконгське видання, що контролюється приватною китайською компанією Alibaba Group) пише, що Китай починає сприймати росію як «проблемного партнера» і наразі стоїть перед вибором: продовжити зближення чи відсторонитися. З одного боку, нещодавно народно-визвольна армія Китаю приєдналася до спільних з рф військових навчань «Восток-2022», з іншого ― аналітики вважають, що геополітичні наслідки співпраці з росією стають надто невигідними для країни. Крім цього, низька ефективність військових і озброєння рф в Україні призводять до того, що Китай бачить росію як невигідного партнера, пише видання з посиланням на експертів. Так, Китай поступово скорочує імпорт російського озброєння й переходить на власне, більш високотехнологічне виробництво, йдеться в статті.\n\nРівень втрат України під час контрнаступу на півдні намагається оцінити The Economist: кореспонденти видання відвідали Миколаїв, де поговорили з лікарями та волонтерами. Поки Україна не повідомляє офіційної кількості загиблих та поранених бійців на Херсонщині, російські пропагандистські ЗМІ просувають «новини» про «величезні втрати» України під час контрнаступу. Вони, зокрема, наводять «свідчення» з Миколаєва ― міста, найближчого до лінії фронту, пише видання. Журналіст The Economist побачив іншу картину. Лікар, який працює в головному відділенні невідкладної допомоги, розповів виданню, що приймає 15―30 поранених солдатів на день ― це більше, ніж зазвичай, але не «жахливо». Польовий хірург Андрій Жолоб, який працює за 10 кілометрів від лінії фронту, також говорить, що роботи побільшало, однак ситуація стабільна. Волонтерка Неллі Яровенко, яка допомагає перевозити та ховати тіла загиблих воїнів, також каже, що кількість похорон за останній тиждень не змінилася.\n\nКенійський політичний аналітик Нанджала Ньябола пише на Foreign Affairs про ситуацію, у якій країни Африки опинились через російсько-українську війну. Після понад півріччя повномасштабної війни більшість африканських країн не взяли чиюсь сторону. Лише кілька з них, а саме Гана, Кенія та Нігерія, засудили агресію й закликали до дипломатії та миру, пише автор. На думку Ньяболи, скепсис багатьох держав можна пояснити століттями дисбалансу стосунків із Заходом і довгостроковими наслідками колоніалізму. Крім цього, кремль веде масштабну кампанію дезінформації, щоб вплинути на суспільну думку про війну в Україні, зокрема пригадуючи радянську комуністичну альтернативу західному колоніалізму. Ба більше, рф є основним постачальником зброї до Африки, через що деякі лідери покладаються на підтримку кремля задля збереження своєї влади. Ньябола також вважає, що Африка зволікає з рішенням підтримувати у війні Україну чи росію через багатий досвід війн, які складно завершити, та їхній вплив на всі залучені сторони. Тому Заходу варто бути обережнішим зі звинуваченнями країн Африки в «лицемірстві» через відмову засудити російську агресію.",
    "​У Білому домі пояснили позицію Байдена, чому США не можуть визнати росію державою-спонсором тероризму": "Білий дім підтвердив позицію президента Байдена, що США не готові визнавати росію країною-спонсором тероризму. Речниця президентської адміністрації Карін Жан-П'єр пояснила, що, на думку президента США, «це не є найефективніший чи найсильніший шлях вперед, аби притягнути росію до відповідальності», повідомляє «Голос Америки».\n\n\n\n\n\n\n\n«Таке визначення (визначення росії як держави-спонсора тероризму - ред.) може мати непередбачувані наслідки для України і для всього світу. Наприклад, за словами гуманітарних експертів та неурядових організацій, з якими ми спілкувалися, це може серйозно вплинути на здатність доставляти допомогу в певні українські регіони», - пояснює позицію уряду США речниця Білого дому Карін Жан П'єр.\n\n\n\nРечниця Білого дому: «Це також може змусити критично важливих гуманітарних і комерційних суб’єктів відмовитися від сприяння в експорті продовольства, щоб допомогти пом’якшити глобальну продовольчу кризу, що поставить під загрозу угоду про (розблокування - ред.) чорноморських портів, яка вже призвела до того, що понад мільйон тонн українського продовольчого експорту було вивезено в світ, зокрема в країни Африканського Рогу, які перебувають під загрозою голоду».\n\n\n\n«Це також підірвало б наші безпрецедентні багатосторонні умови, які були настільки ефективними у притягненні путіна до відповідальності, а також могло б підірвати нашу здатність підтримувати Україну за столом переговорів. Отже, знову ж таки, ми не вважаємо, що це найефективніший або найсильніший шлях вперед», - зазначила Карін Жан П'єр.\n\n\n\nДо Африканського Рогу входить вісім країн Африки: Еритрея, Ефіопія, Кенія, Сомалі, Судан, Уганда, Південний Судан і Джибуті.\n\n\n\nРечниця адміністрації президента США додала, що нинішні санкції, які запровадили США щодо росії, мають схожий ефект на той, який передбачений визначенням країни спонсором тероризму.\n\n\n\n«Те, що ми вже зробили, ми запровадили серйозні наслідки відповідно до того, що було б запроваджено за таким визначенням (визначенням держави-спонсора тероризму - ред.), наші санкції, експортний контроль і зусилля щодо подальшої ізоляції росії від світової економіки мають значний вплив. Таким чином, це свого роду робота, яку ми вже виконали», - сказала речниця Білого дому.\n\n\n\nВона нагадала, що росія вперше за понад сто років оголосила дефолт за своїм зовнішнім боргом.\n\n\n\n«Ми перекриваємо російські військові ланцюги поставок. Наприклад, росії доводиться покладатися на Північну Корею та Іран у питаннях військової техніки. Лише минулого тижня «Група семи» зобов’язалася запровадити обмеження цін на нафту, що знизить ціни путінської нафти і позбавить його основного джерела доходу для фінансування цієї війни. То ж, знову ж таки, у подальшому ми збираємося підтримувати притягнення росії до відповідальності за війну в Україні», - заявила Карін Жан П'єр.\n\n\n\nУ понеділок, 5 вересня, президент Байден на питання журналіста у Білому домі, чи має Вашингтон визнати росію спонсором тероризму, відповів: «Ні».\n\n\n\nВизнати росію державою, яка спонсорує тероризм, закликає світ президент України Володимир Зеленський.\n\n\n\nВерховна Рада України ухвалила це рішення 14 квітня цього року.\n\n\n\n11 серпня парламент Латвії ухвалив заяву, в якій назвав насильство росії проти цивільного населення в Україні тероризмом, а росію «державою-спонсором тероризму».\n\n\n\nРаніше у Палаті представників США створили двопартійний законопроект, який закликає Конгрес визнати росію державою-спонсоркою тероризму через її вторгнення та напад на Україну. Цей документ ще не був розглянутий.\n\n\n\nСенат Конгресу США ухвалив резолюцію, в якій закликає Державний департамент визнати росію країною-спонсором тероризму. Резолюція має необов’язковий характер.\n\nКарін Жан П'єр. Фото Reuters",
    "Інопланетяни на іншому кінці Всесвіту бачать Землю крізь \"машину часу\": астрофізик пояснив парадокс": "Представники інопланетних цивілізацій, які, ймовірно, спостерігають за нашою планетою зі своїх далеких світів, бачать Землю через своєрідну \"машину часу\" і чим далі перебуває спостерігач, тим глибше в \"минулому\" знаходиться сама Земля. Таким чином деякі позаземні цивілізації можуть навіть не підозрювати про те, що в Україні йде війна, а інші – взагалі не бачать жодних ознак того, що на Землі існує розумне життя.\n\nВідео дня\n\nПро феномен космічних спостережень розповів у статті для Big Think доктор астрофізичних наук Ітан Сігел. Парадокс \"машини часу\" пов'язаний зі швидкістю світла.\n\nЧому ми дивимося в космос і бачимо минуле\n\nСігел пояснює, що коли ви бачите що-небудь у Всесвіті, ви не бачите його саме таким, яким воно є в момент спостереження, а бачите його \"колишню\" версію. Справа в тому, що швидкість світла, хоча і є найвищою, з якою будь-який сигнал може поширюватися Всесвітом, але все ж таки вона кінцева.\n\nКоли ви спостерігаєте той чи інший небесний об'єкт, ви бачите його в тому стані, в якому він був, коли відбив світло, яке прилетіло до спостерігача на Землі. Про те, яка реальна ситуація на об'єкті, що спостерігається, доводиться здогадуватися, виходячи з наявної інформації.\n\nНаприклад, деякі зірки, які люди можуть спостерігати зараз у зоряному небі, насправді давно згасли, але вони знаходяться так далеко, що їхнє світло досі досягає землі.\n\nЗважаючи на знання, які має людство, Сігел припустив, як саме спостерігачі з різних точок у Всесвіті можуть бачити планету Земля.\n\nСпостереження з \"Вояджера-1\"\n\nНа даний час \"Вояджер-1\" знаходиться на відстані 157,8 астрономічних одиниць: що відповідає 23,5 мільярда кілометрів. Він був запущений у 1977 році і через 45 років дістався до свого нинішнього розташування, яке знаходиться за межами нашої Сонячної системи. \"Вояджер-1\" – найдальший із 5 космічних апаратів, які тепер віддаляються від нашої Сонячної системи.\n\nАле навіть перебуваючи так далеко за людськими мірками, \"Вояджер-1\" здатний \"бачити\" Землю, якою вона була менш як добу тому. Якщо точніше – такою, якою вона була 21 годину і 46 хвилин тому.\n\nНаприклад, спостерігач на Місяці бачить Землю, яка \"перебуває в минулому\" на трохи більше ніж 1 секунду, спостерігач з Юпітера – на 33 хвилини, а на Плутоні – на 4 години та 44 хвилини.\n\nСпостереження із Сіріуса\n\nСиріус – зірка в межах Чумацького Шляху, яка є найяскравішою на земному небі. Він перебуває на відстані 8,6 світлових років, а отже, умовні сиріанці бачать Землю, якою вона була на початку лютого 2014 року. Янукович тільки-но втік з України і країна навіть не підозрює, які трагічні події відбудуться незабаром. Барак Обама все ще президент США і мало хто вірить, що наступним стане Дональд Трамп.\n\nДвосторонній зв'язок, якщо сиріанці вирішать відреагувати на нашу присутність, може бути встановлений лише за 17 років.\n\nСпостереження із зіркової системи TOI 700\n\nTOI 700, в якій, як відомо, знаходяться щонайменше 3 (а можливо, і 4) екзопланети, розташована на відстані 101,6 світлових років від Землі. Звідти планета виглядає так, як вона виглядала відразу після закінчення 1920 року. 85% поверхні Землі досі дика місцевість; лише 15% було змінено, переважно для виробництва продуктів харчування. Земля виразно населена, з'являються перші ознаки того, що на ній живе технологічно розвинений вид.\n\nЗв'язок в обидві сторони займе понад 2 століття.\n\nСпостереження з Великої Магелланової Хмари\n\nУ Великій Магеллановій хмарі налічується близько 10 мільярдів зірок і вона знаходиться на відстані 160 000 світлових років.\n\nСпостерігач, який дивиться на Землю, побачив би нашу планету такою, якою вона була 160 000 років тому. Homo sapiens вже еволюціонував, але не був єдиним представником свого роду на планеті, оскільки до наших прямих предків приєдналися неандертальці, денисівці і, можливо, останні представники Homo erectus.\n\nЗемля була б багата на ознаки життя, включаючи складне і диференційоване життя, але планета була повністю в дотехнологічному стані. Земля майже 80 000 років перебувала у тривалому льодовиковому періоді. Невідомо, яким чином спостерігач міг би визначити наявність інтелекту Землі.\n\nСпостереження з галактики Андромеди\n\nАндромеда знаходиться приблизно за 2,5 мільйони світлових років від нас: це єдина галактика в Місцевій групі, масивніша і з більшою кількістю зірок, ніж наш Чумацький Шлях. Той, хто зараз перебуває в Андромеді, побачив би нашу планету такою, якою вона була 2,5 мільйона років тому: задовго до сучасних людей.\n\nФактично, андромедянин зміг би побачити світанок епохи палеоліту, коли предки людини вперше почали використовувати знаряддя кам'яного віку. Крім пожеж, спричинених спекою, ударами блискавок та виверженнями вулканів, уночі виникали б багаття, які розпалювали наші предки-гомініди: перші представники роду Homo, але до появи Homo habilis.\n\nПонад мільйон років наші предки жили пліч-о-пліч із представниками роду австралопітеків виключно на африканському континенті: тільки там виникали ці унікальні \"нічні багаття\". У цей час на Землі відбувалися гігантські, тривалі виверження, у тому числі на горі Кенія, Малому Бар'єрному острові, острові Норфолк та лавовому полі Борінг.\n\nСпостереження з Мессьє 87, наймасивнішої галактики в центрі найближчого скупчення галактик (Діва)\n\nПриблизно за 55-60 мільйонів світлових років від нас знаходиться центр скупчення галактик Діви. З масою, що приблизно в 1000 разів перевищує масу Чумацького Шляху, це найближче до нас величезне скупчення галактик у Всесвіті. Світло, яке ми спостерігаємо від неї, виходить ~55-60 мільйонів років тому, і, отже, спостерігач, що перебуває там, побачив би Землю такою, якою вона була стільки років тому.\n\nПланета знаходиться в періоді відновлення після масового вимирання після гігантського удару Чіксулуб, який призвів до крейдяного-палеогенового вимирання, яке відбулося 5-10 мільйонів років тому. Вимерли майже всі найбільші види рослин і тварин на Землі, включаючи всіх неафриканських динозаврів та всіх літаючих рептилій.\n\nСсавці, які до цього були маленькими істотами, почали швидко рости, і в цей час вперше з'явився еогіппус, предок коня. На землі домінували дрібні м'ясоїдні, такі як анкалагон і хріакус, що лазить по деревах: ранні приклади копитних ссавців. Сумчасті і плацентарні ссавці розвивалися паралельно один одному, коли суперконтинент Пангея розділився та почав розколювати великий древній океан на дві окремі водойми, розділені Америкою.\n\nЗемля явно проявила себе як живий, заселений світ, хоч і дуже відрізняється як за складом суші так і за складом атмосфери від того, що ми знаємо.\n\nСпостереження з 3C 273 – найяскравішого квазару у нашому нічному небі\n\n3C 273 – перший виявлений квазар, який згодом виявився активною надмасивною чорною дірою у центрі далекої галактики. Об'єкт розташований на відстані понад 2 мільярди світлових років від нас.\n\nСпостерігач за Чумацьким Шляхом з такої великої відстані, якби йому вдалося якимось чином розгледіти нашу планету, побачив би Землю такою, якою вона була майже 2 мільярди років тому. Після відновлення після великого гуронського заледеніння, яке тривало 300 мільйонів років, але закінчилося 2,2 мільярда років тому, рівень кисню на Землі вперше почав підніматися до кількох відсотків.\n\nНа Землі починають з'являтися еукаріоти, клітини яких тепер містять замкнені, розділені органели, що виконують окремі функції усередині клітини.\n\nФотосинтезуючі організми, такі як ціанобактерії та синьо-зелені водорості, зберігаються, а рівень вуглекислого газу падає до кількох відсотків. Рання атмосфера Землі, багата на метан і аміак, повністю зникла.\n\nПланета Земля безперечно жива, як показав би аналіз атмосфери, але ознаки складного, диференційованого чи розумного життя відсутні. Земля – це просто ще один світ із успішними, але зрештою простими формами життя.\n\nСпостереження з галактики 3C 295\n\nУ 1960 році була відкрита галактика 3C 295, яка знаходиться на відстані близько 5,6 мільярда світлових років.\n\nУ молодому зірковому скупченні в галактиці Чумацький Шлях, на відстані близько 27 000 світлових років від галактичного центру, за останні 60 мільйонів років виникла нова зіркова система.\n\nМолода холодна зірка обертається навколо чотирьох внутрішніх планет, одна з яких щойно сформувала великий місяць в результаті гігантського зіткнення, за нею йдуть пояс астероїдів, чотири газові гіганти, пояс Койпера та хмара Оорта. Плутон – лише другий за величиною член поясу Койпера, його затьмарює Тритон, світ, який колись буде захоплений Нептуном.\n\nПланета Земля на такому ранньому етапі, ймовірно, має ранню летючу атмосферу, в якій переважають водень, гелій, водяна пара, аміак і метан. Так само, цілком імовірно, було на Марсі та Венері.\n\nМожливо, життя вже зароджується на будь-якому з цих молодих світів або на всіх, але зовнішній спостерігач не матиме ідентифікованих ознак для пошуку. Поки біологічна активність не почне помітним чином змінювати атмосферу, поверхню або води цього світу, він буде виглядати як будь-яка інша кам'яниста планета у Всесвіті: непримітна і безлюдна.\n\nТой, хто вивчає Землю з цієї точки спостереження, не зможе передбачити, що на цьому багатому водою світі колись виникне розумне життя.\n\nКінець спостережень\n\nСігел зазначає, що будь-який спостерігач, який вивчає Чумацький Шлях з більшої відстані, не зміг би побачити планету Земля, тому що наша планета, батьківська зірка та вся Сонячна система ще навіть не сформувалися.\n\nАстрофізик резюмує, що люди, єдина відома нам розумна та розвинена цивілізація, існують лише кілька сотень тисяч років. Лише кілька тисяч найближчих зоряних систем могли б знати, що ми стали технологічно розвиненими; тільки ті, хто перебуває в межах нашої рідної галактики та трохи за її межами, могли б навіть знати про наше існування.",
    "Померла королева Єлизавета ІІ": "Про смерть підтвердила пресслужба Букінгемського палацу. Також там додали, що король та королева-консорт залишаться у Балморалі до завтра.\n\nRelated video\n\n8 вересня на 97 році життя померла Єлизавета II, королева Великобританії та королівств Співдружності з Віндзорської династії, верховний головнокомандувач збройних сил Великобританії, верховний глава Церкви Англії, Глава Співдружності Націй. Про це повідомила пресслужба Букінгемського палацу.\n\nКоролева померла у колі своїх дітей та онуків у замку Балморал, Шотландія, де традиційно проводила літню відпустку. Назадовго до її смерті до неї приїхали принц Чарльз із дружиною Каміллою, принц Вільям, а також принц Гаррі.\n\nЩе задовго до смерті було розроблено детальний таємний план того, як прощатимуться з монархом під назвою \"Операція Лондонський міст\".\n\nВідомо, що останнім часом Єлизавета мала проблеми зі здоров'ям, через які вона пропустила багато важливих заходів і делегувала свої повноваження принцу Чарльзу та іншим високопоставленим членам сім'ї.\n\nКоролева мимоволі\n\nЕлізабет Олександра Марія з'явилася на світ 21 квітня 1926 року о 2:40 ночі в лондонському районі Мейфер у резиденції графа Стратмор на Брютон-стріт, будинок № 17. Зараз на цьому місці китайський ресторан, на фасаді якого висить табличка, де йдеться про особливості цієї локації.\n\nЄлизавета була старшою дочкою принца Альберта, герцога Йоркського, та його дружини леді Елізабет Боуз-Лайон. Крім неї у подружжя також підростала принцеса Маргарет.\n\nБудучи дитиною молодшого сина короля Георга V, Лілібет, як називали її домочадці, мала небагато шансів зійти на престол доти, поки її дядько Едуард VIII (згодом герцог Віндзорський) не зрікся престолу на користь її батька 11 грудня 1936 року, який став королем Георгом VI.\n\n[ + – ] Королева Єлизавета, король Георг VI, принцеса Маргарет та принцеса Єлизавета, 1939 р. Фото: Encyclopædia Britannica, Inc.\n\nТака ситуація стала цілковитою несподіванкою для принцеси, оскільки вона розуміла, що колишнього безтурботного життя в неї більше не буде, і рано чи пізно їй доведеться взяти на себе тягар монархії.\n\nВихованням майбутньої королеви керувала її мати, яка довірила дочок гувернантці Меріон Кроуфорд. Дівчата прозвали її Кроуфі. Ця жінка пізніше написала книгу \"Маленькі принцеси\", в якій розповіла про роки, проведені в королівській родині. Після виходу книги в 1950 році королева не на жарт розлютилася, і Кроуфі відсторонили від палацу, а монарше сімейство більше ніколи з нею не спілкувалося.\n\nЄлизавету і Маргарет запрошені вчителі навчали музики, мов та інших наук, а старша принцеса ще й студіювала Конституцію.\n\nНа початку 1947 року принцеса Єлизавета разом із королем та королевою вирушила до Південної Африки. Після її повернення було оголошено про її заручини з далеким кузеном, лейтенантом Королівського флоту Філіпом Маунтбеттеном, колишнім принцом Філіпом Греції та Данії. Весілля відбулося у Вестмінстерському абатстві 20 листопада 1947 року. Напередодні одруження її батько надав нареченому титули герцога Единбурзького, графа Меріонета та барона Грінвіча.\n\nНове подружжя оселилося в Кларенс-хаусі в Лондоні. Нині це столична резиденція принца Чарльза, яку згодом він планує подарувати старшому онуку, принцу Джорджу.\n\n14 листопада 1948 року принцеса Єлизавета народила свого первістка, Чарльза Філіпа Артура Джорджа, більш відомого як принц Чарльз. Хлопчик з'явився на світ у Букінгемському палаці, а майже через два роки, 15 серпня 1950-го в молодій сім'ї народилася донька Анна Елізабет Аліса Луїза.\n\n[ + – ] Принц Чарльз, королева Єлизавета, принцеса Маргарет, герцог Единбурзький, король Георг VI та принцеса Єлизавета. Принцеса Анна – у візку. Фото: Encyclopædia Britannica, Inc.\n\nВлітку 1951 здоров'я короля Георга VI серйозно погіршилося, і принцеса Єлизавета представляла його на Загоні прапора та на різних інших державних заходах. 7 жовтня вона та її чоловік вирушили у досить успішне турне Канадою та Вашингтоном, округ Колумбія. Після Різдва в Англії вона і герцог вирушили в січні 1952 року в тур по Австралії та Новій Зеландії, але шляхом до Сагани (Кенія) до них дійшли новини про смерть короля 6 лютого 1952 року, і в цей же день Єлизавета була оголошена королевою. Назад до Англії вона полетіла вже у новому статусі.\n\n[ + – ] Похорон короля Георга VI\n\nПерші три місяці правління молодої монархині, період повної жалоби по батькові, пройшли у відносному усамітненні, але влітку, після того як Єлизавета переїхала з Кларенс-хауса до Букінгемського палацу, вона прийняла на себе рутинні обов'язки государя і провела перше державне відкриття парламенту 4 листопада 1952 року року.\n\nКоронація Єлизавети відбулася у Вестмінстерському абатстві 2 червня 1953 року. Вона стала 39-м монархом, який офіційно прийняв свої повноваження в цих стінах, і шостою королевою в історії Великобританії.\n\n[ + – ] Королева Єлизавета II Фото: Getty Images\n\nЦеремонія, що почалася об 11:15 за лондонським часом, тривала майже три години, а королівська процесія складалася з 250 осіб, серед яких були не лише служителі церкви, а й прем'єр-міністри країн Співдружності Націй, військові та представники цивільного населення. Загалом на коронації у Вестмінстерському абатстві була присутня 8251 людина.\n\nКоронація, яку вперше побачив увесь світ\n\nВперше в історії коронація монарха транслювалася по телебаченню, завдяки чому її побачили 27 млн людей по всьому світу. Ще 11 млн слухали пряме включення радіо.\n\n[ + – ] Повне відео коронації Єлизавети II 2 червня 1953 року\n\nПочинаючи з листопада 1953 року королева і герцог Единбурзький здійснили шестимісячне кругосвітнє турне по Співдружності, яке включало перший візит до Австралії і Нової Зеландії правлячого британського монарха.\n\nУ 1957 році після державних візитів до різних європейських країн Єлизавета II і герцог Единбурзький відвідали Канаду та Сполучені Штати. У 1961 році королева здійснила перше за 50 років королівське британське турне Індійським субконтинентом, а також була першим правлячим британським монархом, який відвідав Південну Америку (1968 року) і країни Перської затоки (1979 року).\n\nУ перервах між державними справами та візитами Єлизавета ще двічі стала матір'ю. 19 лютого 1960 року вона народила сина Ендрю Альберта Крістіана Едварда (принц Ендрю), а 10 березня 1964 року на світ з'явився молодший син монарха Едвард Ентоні Річард Луї (принц Едвард).\n\n[ + – ] Єлизавета II з принцесою Анною, принцом Філіппом, принцом Ендрю та принцом Чарльзом\n\nПід час свого \"Срібного ювілею\" в 1977 році Єлизавета II головувала на лондонському банкеті, на якому були присутні лідери 36 членів Співдружності, об'їхала всю Великобританію та Північну Ірландію, а також здійснила поїздку за кордон до південної частини Тихого океану та Австралію, в Канаду та інші країни Карибського басейну.\n\nПісля сходження на трон королеви Єлизавети її син принц Чарльз став спадкоємцем, отримавши титул принца Уельського.\n\nКоролева, схоже, все більше усвідомлювала сучасну роль монархії, дозволяючи, наприклад, транслювати на телебаченні домашнє життя королівської сім'ї в 1970 році і заплющуючи очі на розлучення своєї сестри, принцеси Маргарет, у 1978 році.\n\nАnnus horribilis Єлизавети II\n\nОдним із найважчих років у житті королеви став 1992-й, який вона сама назвала annus horribili (у перекладі з латині \"жахливий рік\"). Саме тоді шлюби всіх трьох її дітей зазнали краху, а у Віндзорському палаці спалахнула потужна пожежа, яку гасили 15 годин.\n\n[ + – ] Пожежа у Віндзорському замку спалахнула 20 листопада 1992 року. Вогонь повністю знищив дев'ять залів, було серйозно пошкоджено понад 100 приміщень\n\nКрім того, у міру того, як країна боролася з рецесією, обурення з приводу способу життя королівської родини наростало, і в 1992 році Єлизавета, хоч і була звільнена від цього, погодилася сплачувати податки зі свого особистого доходу.\n\nРозставання і розлучення принца Чарльза і надзвичайно улюбленої народом принцеси Діани, що відбулося в 1996 році, ще більше підірвали підтримку королівської сім'ї, яку деякі вважали застарілою і байдужою. Критика посилилася після смерті Діани в результаті ДТП у Парижі в 1997 році, особливо після того, як Єлизавета спочатку відмовлялася повісити над Букінгемським палацом національний прапор на знак жалоби і чотири дні зберігала мовчання, не коментуючи смерть колишньої невістки.\n\n[ + – ] Королева звернулася до нації після смерті принцеси Діани\n\n2002 року Єлизавета відзначила своє 50-річчя на престолі. У межах її \"Золотого ювілею\" заходи проводилися по всій Співдружності. Святкування були трохи затьмарені смертями матері та сестри королеви на початку року.\n\nПочинаючи з другої половини першого десятиліття XXI століття, суспільний стан королівської родини відновився, і навіть шлюб Чарльза 2005 року з Каміллою Паркер Боулз отримав велику підтримку серед британців.\n\nУ квітні 2011 року Єлизавета була на чолі королівської родини на весіллі принца Вільяма — старшого сина Чарльза і Діани — та Кетрін Міддлтон. Наступного місяця вона перевершила Георга III і стала другим найдовше правлячим монархом в історії Великобританії після Вікторії. Також у травні Єлизавета здійснила історичну поїздку до Ірландії, ставши першим британським монархом, який відвідав Ірландію, і першою, хто ступив сюди, з 1911 року.\n\n[ + – ] Історичний візит Єлизавети II до Ірландії у 2011 році\n\nУ 2012 році Єлизавета відзначила свій \"Діамантовий ювілей\" — 60 років на престолі, а 9 вересня 2015 року вона перевершила рекорд Вікторії у 63 роки та 216 днів.\n\nУ серпні 2017 року принц Філіп офіційно пішов із суспільного життя, хоча після цього він періодично з'являвся на офіційних заходах. Тим часом Єлизавета почала скорочувати свої королівські зобов'язання, передавши деякі принцу Чарльзу та іншим високопоставленим членам королівської сім'ї.\n\nУ 2020 році королеву чекав ще один удар: принц Гаррі та його дружина Меган Маркл склали з себе королівські обов'язки та переїхали до США. Через рік вони дали скандальне інтерв'ю Опрі Вінфрі, в якому звинуватили королівську родину в расизмі та черствості.\n\n9 квітня 2021 року Єлизавета несла одну з найважчих втрат у своєму житті — помер її чоловік, принц Філіп. Труна з його тілом зараз знаходиться в усипальниці королівської родини у каплиці Святого Георгія у Віндзорському замку. Після смерті королеви його перенесуть у підземний склеп каплиці, де поховані батьки Єлизавети II та її сестра принцеса Маргарет. У цьому склепі принц Філіп та його дружина будуть лежати під спільною могильною плитою.\n\nПісля смерті чоловіка Єлизавета почала рідше з'являтися на публіці, все частіше передаючи цю роль принцу Чарльзу як майбутньому королю, а також принцу Вільяму та його дружині Кейт Міддлтон.\n\nУ королеви залишилося 8 онуків та 12 правнуків. Наймолодша Саванна Елізабет, дочка принцеси Беатріс і Едоардо Мапеллі Моцці, з'явилася на світ 18 вересня 2021 року.",
    "Що станеться, коли астероїд вріжеться у Землю: вчені описали сценарії та спрогнозували долю людства": "Падіння на Землю астероїда може знищити все життя на планеті, але наслідки руйнувань повністю залежать від його розміру. Вчені створили моделювання, наскільки руйнівними будуть наслідки такого явища.\n\nВідео дня\n\nПро загрозу, яку можуть становити космічні об’єкти для нашої планети розповіло видання The SUN.\n\nВчені зазначають, що не всі астероїди є небезпечними для людства. Камінь повинен мати доволі значні розміри аби знищити життя на Землі. Для прикладу дослідники взяли космічний об’єкт, який знищив динозаврів – він мав широку приблизно 12 км.\n\nЯкби астероїд таких же розмірів вдарився об Землю у наші дні то ми б одразу відчули значні зміни у навколишньому середовищі. Планету одразу ж охоплять пожежі, потужні ударні хвилі та кислотні дощі. У тому випадку, якщо космічне тіло впаде у воду то це спричинить появу надзвичайно руйнівного цунамі.\n\nДоцентка фізики та астрономії коледжу Белойт Брітт Шаррінгхаузен, пояснила, що значна кількість попелу від пожеж і всі дрібні уламки від удару будуть висіти в атмосфері протягом тривалого часу, і Землю охопить явище відоме як імпактна зима.\n\n\"Отже, ви спалюєте речі, вбиваєте все в океані і заморожуєте Землю, і вона проходить приблизно через два роки постійної зими\", – заявила експерт.\n\nТим не менше вона вважає, що не все життя на планеті буде знищене в разі такого потужного удару. Це навіть доводить історія, враховуючи, що хоч астероїд і знищив динозаврів, але значно менші істоти змогли пережити катаклізм.\n\nЦілком вірогідно, що якщо людство підготується до падіння астероїду, то зможе пережити удар навіть настільки величезної космічної брили. Вчена вважає, що найкращий спосіб вижити – переселитися під землю. Якщо збудувати підземні бункери та заповнити їх запасами на період довгої зими, до моменту коли знову можна буде вирощувати їжу, цілком можливо вижити у цьому катаклізмі.\n\nПлани захисту Землі\n\nТим не менше багато експертів виказують стурбованість тим фактом, що паша планета лишається беззахисною перед загрозою падіння астероїдів.\n\nТаку ж думку висловив генеральний директор SpaceX Ілон Маск, коли опублікував черговий допис Twitter: \"Зрештою велика скеля вдариться об Землю, і зараз у нас немає захисту\".\n\nПроте вчені не бездіють і в NASA вивчають можливості попередження катастрофічного сценарію. Нещодавно агенція запустила DART – місію подвійного перенаправлення астероїдів.\n\nВідзначається, що це перша в історії місія, присвячена дослідженню та демонстрації одного з методів відхилення астероїда шляхом зміни руху астероїда в космосі за допомогою кінетичного удару.\n\nКосмічний апарат має врізатися в невеликий астероїд під назвою Діморфос у вересні та зрушити його з прогнозованого курсу.\n\nЯк повідомляв OBOZREVATEL, 24 листопада 2021 року NASA запустило з космічної бази Ванденберг, Каліфорнія, на борту ракети SpaceX Falcon 9 першу у світі місію DART для тестування технології відбивання астероїдів. Космічний корабель на швидкості 15000 миль на годину повинен врізатися в астероїд і збити його з курсу одним потужним ударом для захисту планети.",
    "La Nina може ще більше посилити проблеми з постачанням на сільськогосподарських ринках – прогноз 14.09.2022": "La Nina може ще більше посилити проблеми з постачанням на сільськогосподарських ринках – прогноз\n\nКліматичний феномен Ла-Нінья, що триває, може тривати третій рік, перетворившись на так зване потрійне падіння Ла-Нінья, рідкісний випадок. Це, ймовірно, посилить невизначеність, що нині панує на сільськогосподарських ринках, оскільки оцінки пропозиції різних продовольчих товарів цього року похитнулися, в основному через несприятливі погодні умови у провідних країнах-виробниках.\n\nЦіни на пшеницю, кукурудзу та соєві боби залишалися волатильними з тенденцією до зростання. Погода, хоч і не єдиний фактор, була основною рушійною силою цих коливань.\n\nЛа-Нінья, ймовірно, триватиме всю зиму в Північній півкулі 2022-23 років з ймовірністю 91% у вересні-листопаді і зменшиться до 54% ​​у січні-березні 2023 року, що, згідно з останніми прогнозами, робить Ла-Нінью першим потрійним явищем у Століття, це явище надає різний вплив на сільське господарство по всьому світу, і особливо воно зачіпає Бразилію, Аргентину, США та Австралію – ключових постачальників кукурудзи, соєвих бобів та пшениці.\n\nКукурудза, соєві боби у Бразилії\n\nПівденні регіони Бразилії схильні до посушливих погодних умов під час Ла-Нінья.\n\nУ 2020-21 маркетинговому році виробництво кукурудзи в Бразилії різко скоротилося через погодні умови в Ла-Нінья. Виробництво першого врожаю кукурудзи в 2021-22 МР, яке становило понад 21% від загального обсягу виробництва в країні, також скоротилося через посуху, спричинену Ла-Ніньєю.\n\nПерший урожай кукурудзи в Бразилії висаджують з вересня по грудень і збирають у лютому-травні, тоді як другий урожай кукурудзи висаджують із лютого до березня і збирають у червні-липні.\n\nУрожайність сої у південних штатах Бразилії також різко впала у 2019-20 та 2021-22 роках через вплив Ла-Ніньї.\n\nЗа даними Бразильського національного інституту метеорології, прогнози погоди, як і раніше, показують спорадичні опади нижче середнього рівня практично у всьому південному регіоні Бразилії у жовтні та листопаді.\n\nЛа-Нінья в Аргентині\n\nОсновні сільськогосподарські регіони Аргентини страждають від посухи, а найпосушливіша зима з 1995 року викликає побоювання з приводу виробництва основних зернових та олійних культур у сезоні 2022-23 років.\n\nІсторично склалося так, що вплив Ла-Ніньї впливав на врожай в Аргентині несприятливо, порівняно з її північним сусідом Бразилією. Урожайність кукурудзи, пшениці та сої постраждала протягом більшої частини років.\n\nХоча в Аргентині в 2022-23 роках ще не почалася сівба ранньої кукурудзи, місцеві учасники ринку сировини заявили, що виробництво, ймовірно, буде нижчим, ніж у попередньому сезоні.\n\nЗгідно з попередніми прогнозами Зернової біржі Буенос-Айреса, вже спостерігається невелике скорочення площ під кукурудзою та пшеницею у 2021-22 МР порівняно з аналогічним періодом минулого року.\n\nПосуха, урагани у США\n\nЛа-Нінья в США зазвичай призводить до більш холодних і штормових умов на Півночі, але тепліших умов на Півдні. Постійні посушливі умови у південних районах США призвели до значного зниження оцінок урожайності пшениці у США у 2021-22 МР. Однак цього року умови, як очікується, покращаться порівняно з попереднім роком.\n\nПосуха, що спостерігалася на Середньому Заході, також вплинула на сівбу кукурудзи в 2022-23 МР, що призвело до зниження оцінок урожайності.\n\nЛа-Нінья також призводить до наднормальної ураганної активності в Атлантичному басейні. Минулого року урагани вплинули на експорт зерна із США через масштабні збитки інфраструктурі.\n\nДосі цього сезону ураганів ознаки цього були обмеженими.\n\nАвстралійська пшениця – зовсім інша історія\n\nЛа-Нінья зазвичай призводить до вологих умов у східній Австралії, що сприяє посіву пшениці.\n\nПоточні прогнози передбачають вищі шанси випадання опадів в Австралії в зимово-весняний період вище середнього та збільшення виробництва пшениці в країні.\n\nАвстралійське бюро економіки та науки сільського господарства та ресурсів підвищило свій прогноз виробництва пшениці на 2022-23 МР до ​​32,2 млн. тонн із 30,3 млн. тонн. Згідно з джерелами, обсяг виробництва, ймовірно, збільшиться через достатню кількість опадів в останні місяці, що призвело до збільшення вологості ґрунту, повідомляє S&P Global Platts.\n\nХоча Ла-Нінья зазвичай підтримує сільськогосподарське виробництво за рахунок збільшення кількості опадів, вона також пов’язана з катастрофічними повенями на півночі Австралії.\n\nВологий мусон у Південно-Східній Азії\n\nКількість опадів, пов’язаних із літнім мусоном у Південно-Східній Азії, як правило, перевищує норму під час Ла-Нінья, що сприятливо позначається на виробництві рису. Індія, Пакистан, Таїланд та В’єтнам є основними виробниками рису, на частку яких припадає понад 70% світової торгівлі рисом.\n\nВрожайність рису, як правило, підтримується великою кількістю опадів, оскільки це вологоємна культура.\n\nОднак дощі в Індії під час сезону посіву рису цього року були спорадичними. Ла-Нінья, ймовірно, призведе до продовження сезону південно-західних мусонів, який зазвичай закінчується з вересня до жовтня. Це може вплинути на зрілі рисові посіви на полях.\n\nПосуха у деяких частинах Африки\n\nЛа-Нінья асоціюється з дефіцитом опадів у екваторіальній східній Африці. Східна Африка вже переживає найсильнішу посуху протягом останніх чотирьох десятиліть, причому п’ять років поспіль спостерігаються суворі посушливі умови.\n\nПівденний Судан, Сомалі, Ефіопія, Кенія, Танзанія, Руанда та Уганда, ймовірно, отримають меншу кількість опадів у результаті Ла-Ніньї, що призведе до зниження оцінок виробництва продовольства на тлі нестачі зерна у світі.\n\nУ Східній Африці дефіцит опадів, що зберігається, різко обмежив перспективи виробництва, що призвело до серйозних наслідків для продовольчої безпеки, йдеться в доповіді Продовольчої та сільськогосподарської організації.\n\nПадіння виробництва в країнах Східної Африки може бути зустрінуте зниженням поставок в інших країнах, що ще більше посилить проблеми з поставками, повідомляє oilworld.ru з посиланням на S&P Global Platts.\n\nПозначки:кукурудза, соя, США, Австралія, Бразилія"
}