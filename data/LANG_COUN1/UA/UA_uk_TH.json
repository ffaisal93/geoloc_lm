{
    "\"З відкритими обіймами\". Таїланд запустить чартерні рейси за туристами з Росії": "Таїланд – одна з найпопулярніших серед туристів країн, в цьому році робить ставку на гостей із Росії. Росіяни посідають друге місце за величиною турпотоку в цю країну.\n\nЩоб гості з країни-агресора могли дістатися на таїландські курорти в умовах авіасанкцій, Управління туризму Таїланду (TAT) планує запустити чартерні рейси, повідомляє TRAVEL РБК-Україна з посиланням на thethaiger.com.\n\nЧому в Таїланді хочуть залучити туристів із РФ\n\nПовідомляється, що напередодні високого сезону Таїланд готується \"з відкритими обіймами\" приймати туристів з колишнього радянського простору. Особливо там чекають на росіян - на відміну від європейських країн, які запровадили для них заборону на в’їзд.\n\nЦього тижня Управління туризму Таїланду (TAT) оприлюднило плани доставляти російських туристів до Таїланду регулярними чартерними рейсами, щоб збільшити дохід від туризму протягом високого сезону з листопада по лютий.\n\nФото: Білий храм у Таїланді (pixabay.com)\n\nПеред пандемією російський ринок традиційно генерував значну частину доходів Таїланду від туризму. Росіяни стали другим за величиною міжнародним ринком для індустрії туризму Пхукета.\n\nКоли кордони відкрилися після пандемії, росіяни стали першими, хто полетів на відпочинок до Таїланду.\n\nЗ початку війни ціни на переліт для росіян зросли у 5 разів\n\nПісля початку війни Росії проти України кілька авіакомпаній призупинили польоти між Таїландом і Росією, і доступ росіян до королівства обмежився.\n\nХоча деякі авіакомпанії продовжують виконувати рейси між двома країнами, ціни на квитки зросли в 4-5 разів, що унеможливило подорож до Таїланду для багатьох росіян, які все ще хочуть приїхати туди.\n\nНаразі росіянам заборонено в’їзд до Литви, Латвії, Естонії та Польщі. Але для Таїланду вкрай необхідно збільшити дохід від туризму, оскільки, за даними TAT, авіасполучення між Таїландом та рештою світу становить лише 50% від показників за 2019 рік.\n\nФото: У Таїланді сподіваються заробити на росіянах (pixabay.com)\n\nTAT сподівається, що росіяни знову повернуться, щоб витрачати свої гроші в королівстві, якщо сполучення між Росією та Таїландом покращиться. Тому Управління працює з турагентствами, щоб доставляти російських туристів до Таїланду чартерними рейсами тричі на тиждень у високий сезон.\n\nТакож очікується, що 30 жовтня \"Аерофлот\" відновить щоденні прямі рейси між Росією і Пхукетом.\n\nНагадаємо, ми писали, що у російських туристів у Туреччині проблеми через санкції.\n\nТакож через оголошення часткової мобілізації в Росії різко зросли ціни на перельоти.",
    "Таїланд: дозволено діяти 3 католицьким храмам. Перша згода влади за 93 роки": "Три католицькі храмі (і шість буддійських) наприкінці серпня легалізувала влада Таїланду.\n\nЦе перший випадок визнання християнських місць культу в цій країні починаючи з 1929-го, тобто за майже століття — 93 роки. Тоді держава дозволила діяльність 57 святинь.\n\nОсередки затверджено на підставі нового закону, впровадженого минулоріч. Головною підставою для узаконення діяльності віросповідної спільноти є присутність священника і щонайменше 200 сталих парафіян; хоча дієцезія може просити про пом’якшення цих вимог. Цього літа в Таїланді дістали дозвіл на діяльність храми св. Апостола Томи у Бангкоку, св. Моніки в провінції Нан і св. Йосифа Робітника у провінції Пхре.\n\nЗа даними від 2019 року, в Таїланді мешкає 388 тисяч католиків, що становить незначний відсоток населення цієї переважно буддійської країни. Церковні структури налічують дві архідієцезії, дев’ять дієцезій та 502 парафії; при цьому Церква в Таїланді має заледве 60 схвалених владою місць культу.\n\nНа фото: храм Найсвятішого Спасителя, Бангкок. Джерело: Вікіпедія\n\nПовна або часткова републікація тексту без письмової згоди редакції забороняється і вважається порушенням авторських прав.",
    "У Таїланді представили прототип мультикаліберної РСЗВ “D11A”": "Перший прототип РСЗВ “D11A” на базі РСЗВ \"PULS\" для Таїланду. Вересень 2022. Таїланд. Фото: aagth1.blogspot.com\n\nУ Таїланді представили прототип мультикаліберної РСЗВ “D11A”\n\nТаїланд співпрацює з Elbit Systems у рамках проєкту розробки тайської версії мультикаліберної РСЗВ “PULS”.\n\n“PULS” (“Precise Universal Launching System”) – реактивна система залпового вогню, розроблена та вироблена ізраїльським виробником зброї Elbit Systems.\n\nНова система отримала назву “D11A Multi-Purpose Rocket and Missile Launcher”. Її має отримати берегова артилерія Таїланду.\n\nУ проєкті також бере участь Управління військово-морських досліджень та розробок Королівського флоту Таїланду.\n\nПерший прототип РСЗВ “D11A” на базі РСЗВ “PULS” для Таїланду. Вересень 2022. Таїланд. Фото: asianmilitaryreview\n\nПредставник Інституту оборонних технологій Міноборони Таїланду повідомив, що завдяки тристоронньому партнерству було створено один прототип системи “D11A”.\n\nПерший прототип представили ​​на виставці “Defense and Security 2022” у Бангкоку.\n\nРакети та пускові установки РСЗВ “D11A” на базі РСЗВ “PULS” для Таїланду. Вересень 2022. Таїланд. Фото: asianmilitaryreview\n\nДослідно-конструкторські роботи були зосереджені в основному на інтеграції ракетної установки на 10-тонну вантажівку “Tatra” з колісною формулою 6×6 із Чехії.\n\nПроєкт ініційований у рамках контракту на розробку на суму 2,2 мільйона доларів, укладеного з Elbit Systems у вересні 2019 року.\n\nПредставник Інституту Міноборони заявив, що випробування прототипу розпочнуться у 2022 році з метою сертифікації пускової установки та початку виробництва системи у 2023 році.\n\nЗаявлені характеристики ракет для РСЗВ “D11A” на базі РСЗВ “PULS” для Таїланду. Вересень 2022. Таїланд. Фото: aagth1.blogspot.com\n\nПісля введення в експлуатацію модульний “D11A” зможе запускати кілька керованих та некерованих реактивних ракет різного калібру з ефективною дальністю від 40 до 300 км.\n\nНа пусковій установці РСЗВ “PULS” розміщуються 2 контейнери, які можуть включати ракети:\n\n18 AccuLAR-122 калібру 122 мм та дальністю до 35 км;\n\n10 AccuLAR-160 калібру 160 мм та дальністю до 40 км;\n\n4 EXTRA калібру 306 мм та дальністю до 150 км;\n\n2 Predator Hawk калібру 370 мм і дальністю до 300 км.\n\nВироблятимуть “D11A”, наймовірніше, на підприємствах Королівських збройних сил Таїланду.\n\n“Мілітарний” працює завдяки постійній підтримці Спільноти\n\nСтавай патроном на Patreon від $1\n\nБудь спонсором на Youtube від 70 грн\n\nНавіть донат в 30 грн (ціна 1 кави) допоможе нам працювати далі:\n\nPayPal - [email protected]\n\nПриватбанк 4149 6293 1808 2567\n\nmonobank 4441 1144 4179 6255\n\nБудь з “Мілітарним” на всіх платформах\n\nTwitter || Telegram || Facebook || Youtube",
    "Байден відібрав в Афганістану статус основного союзника за межами НАТО": "Президент США Джо Байден забрав в Афганістану статус основного союзника поза межами НАТО - більш ніж через рік після того, як таліби захопили владу в Кабулі.\n\nПро це, як пише \"Європейська правда\", йдеться в рішення Байдена на сайті Білого дому.\n\n\"Повноваженнями, наданими мені як президенту Конституцією та законами Сполучених Штатів Америки, включаючи розділ 517 Закону про іноземну допомогу 1961 року, ... я припиняю надання Афганістану статусу основного союзника Сполучених Штатів Америки поза межами НАТО для цілей цього Закону та Закону про контроль за експортом озброєнь\", - йдеться у президентському меморандумі на ім'я Держсекретаря Ентоні Блінкена.\n\nУ 2012 році Сполучені Штати надали Афганістану статус основного союзника поза межами НАТО (MNNA), що розчистило шлях для підтримки оборонних і економічних відносин між двома країнами.\n\nЦей статус надав Афганістану низку пільг та поступок у наданні допомоги та обладнання, пов'язаних з обороною та безпекою.\n\nЗміна статусу Афганістану відбулася після того, як минулого року Байден вивів американські війська з країни, поклавши край майже 20-річній війні.\n\nВперше статус MNNA був наданий у 1987 році. За даними Державного департаменту, після скасування статусу Афганістану, США матимуть 18 основних союзників поза НАТО.\n\nЦе Аргентина, Австралія, Бахрейн, Бразилія, Колумбія, Єгипет, Ізраїль, Японія, Йорданія, Кувейт, Марокко, Нова Зеландія, Пакистан, Філіппіни, Катар, Південна Корея, Таїланд і Туніс.\n\nТайвань розглядається як MNNA без формального визначення таким.\n\nОсновні союзники поза НАТО мають право на позики матеріалів, постачання або обладнання для спільних досліджень, розробок, випробувань або оцінювання. Вони також мають право на розміщення на своїй території військових резервних запасів, що належать США, за межами військових об'єктів США.",
    "Марченко не зміг вийти у чвертьфінал на челенджері в Таїланді": "Український тенісист Ілля Марченко не зміг вийти до чвертьфіналу на турнірі ATP Challenger Tour у Нонтхабурі (Таїланд).\n\nУкраїнець у трьох сетах програв австралійцю Омару Джасіці. У середу матч через дощ був перерваний у другому сеті за рахунку 1:0 на користь Марченка. Проте сьогодні українець не зумів утримати переваги.\n\nМарченко виконав дев’ять ейсів, припустившись чотирьох подвійних помилок, зробив чотири брейки і програв стільки ж геймів на своїй подачі.\n\nНаступного тижня Ілля заявлено на ще один челенджер у Нонтхабурі. Нагадаємо, що у рейтингу ATP Марченко піднявся на 307-е місце.\n\nATP Challenger Tour. Нонтхабурі (Таїланд). Друге коло\n\nИлля Марченко (Україна, 7) – Омар Джасіка (Австралія) – 1:2 (6:2, 3:6, 4:6)",
    "Ударом по херсонському готелю ЗСУ ліквідували екснардепа-“регіонала” Журавка": "Олексій Журавко\n\nВнаслідок ракетного удару ЗСУ по окупантах у Херсоні вбиті двоє людей, серед них колишній депутат Верховної Ради V і VI скликань від Партії регіонів, російський колаборант Олексій Журавко.\n\nПро це вранці в неділю, 25 вересня, повідомили офіційні російські медіа.\n\nЛіквідація екснардепа-зрадника відбулося внаслідок влучання в один із херсонських готелів. Як пише місцевий сайт “Мост“, це Play hotel на розі вулиць Потьомкинської та Форштадської.\n\nРаніше ця будівля належала депутатові Херсонської райради Михайлу Линецькому. У 2020 році він продав половину іншому бізнесмену.\n\nЗа повідомленням російських пропагандистів, у готелі жила також знімальна група RT – вона нібито не постраждала.\n\nЛіквідацію Олексія Журавка підтвердив інший колаборант Кирило Стремоусов.\n\nХто такий Олексій Журавко\n\nОлексій Журавко – відомий на Херсонщині проросійський політичний і громадський діяч.\n\nВін інвалід дитинства, не має ніг і однієї руки. Виховувався у Цюрупинському будинку-інтернаті (Олешки). Займався бізнесом, був повʼязаний із криміналом.\n\nУ 2006 і 2007 роках обирався до Верховної Ради України депутатом від Партії регіонів. У часи Януковича був урядовим уповноваженим з питань прав людей з інвалідністю.\n\nЖуравко мав певний вплив на політику на Херсонщині. Як пише сайт “Мост”, заснований Катериною Гандзюк, він мав тісні, навіть дружні стосунки із головою УСБУ в Херсонській області Вʼячеславом Савченком та начальником обласної міліції Валерієм Литвиним.\n\nВін втік з України у 2015 році, побоюючись переслідувань. В Росії він став інструментом російської пропаганди. Вважається, що він на початку війни у 2014-2015 роках фінансував терористів так званої “ДНР”.\n\nВід його імені вели телеграм-канал, профілі в соцмережах. Сам Журавко в цей час зловживав алкоголем. За час його відсутності на Херсонщині частину його бізнесу “віджали”.\n\nУ 2017 році “Мост” публікував фото Олексія Журавка та Володимира Сальдо у московському ресторані з актором Порєченковим.\n\nЖуравко повернувся до Херсона наприкінці квітня 2022 року, але, “зважаючи на його психологічний і фізичний стан, посад йому не дали”, пише “Мост”. Хоча дядька екснардепа Георгія Журавка зробили “гауляйтером” Олешківської громади.\n\nЕксголова Херсонської обласної ради Владислав Мангер, який наразі залишається в СІЗО за обвинуваченням у замовленні вбивства Катерини Гандзюк, був помічником нардепів Володимира Сальдо та Олексія Журавка.\n\nЧитайте також:\n\nАдвокат Мангера, підозрюваного в убивстві Гандзюк, утік через Крим у Таїланд, – активісти",
    "Тайвань не продовжив безвіз для росіян": "Дія експериментальної програми з надання громадянам РФ безвізового в’їзду на Тайвань не була продовжена після закінчення цього терміну 31 липня.\n\nПро це повідомляє Focus Taiwan.\n\nПовідомляється, що програма була введена в 2018 році для жителів Росії, Таїланду, Брунея та Філіппін і з того часу кілька разів продовжувалася, а в липні цього року Росію виключили із програми, тоді як Таїланд, Бруней та Філіппіни в ній залишилися.\n\nРішення прийнято на тлі повномасштабного вторгнення Росії в Україну та обмежень на в’їзд у різних країнах, що вводяться проти росіян.\n\nНагадаємо, що влада Литви, Латвії та Естонії досягла домовленості про обмеження в’їзду громадян Росії через сухопутні кордони.\n\nЯк повідомлялося, 6 вересня Європейська комісія підтримала зупинення спрощеного візового режиму для всіх громадян РФ. Тепер рішення має затвердити Європейська Рада. Також Єврокомісія запропонувала не визнавати російські паспорти, які видали на тимчасово окупованих територіях України\n\nЯк повідомлялося, раніше верховний представник ЄС Жозеп Боррель заявив, що всі шенгенські візи росіянам не скасовуватимуть, проте і факт наявності візи не гарантує громадянам РФ в’їзд до Європейського Союзу.\n\nНагадаємо, Німеччина зупиняє дію угоди про спрощений візовий режим з Російською Федерацією.\n\nВодночас уряди Німеччини та Франції у спільній заяві виступили проти запровадження заборони на видачу віз росіянам. Вони хочуть посилити перевірки, але не відмовлятися від видачі віз.\n\nЯк відомо, на початку серпня прем’єр-міністр Фінляндії Санна Марін заявила, що Євросоюз повинен обмежити видачу туристичних віз громадянам РФ. Це питання планують розглянути в Єврораді. Водночас голова фінського уряду повідомила, що її держава готова діяти й самостійно.\n\nЗгодом прем’єр-міністерка Естонії Кая Каллас виступила за зупинення видачі туристичних віз росіянам на поїздки до країн Європейського Союзу. Відвідування Європи вона назвала привілеєм, якого не варті громадяни країни-агресора.\n\nТакож слідкуйте за “Прямим” у Facebook, Twitter, Telegram та Instagram.",
    "У Бангкоку відомі шеф-кухарі приготували українську вечерю": "У рамках проведення Днів української кухні в місті Бангкок уперше відбулась українська вечеря.\n\nЯк передає Укрінформ, про це йдеться на фейсбук-сторінці Посольства України в Таїланді.\n\nЗа повідомленням, авторами вишуканих українських стали амбасадор української кухні у світі, шеф-кухар Юрій Ковриженко та шеф-кухар Андрій Калагурка, які завітали до Таїланду під час гастротуру до Південно-Східної Азії.\n\nУ диппредставництві розповіли, що всі охочі познайомитися з українською культурою ближче мали чудову нагоду не тільки насолодитися смаком борщу, а й поринути в атмосферу дружнього спілкування під супровід українських народних пісень і сучасної музики.\n\n«Культурна спадщина є тією ланкою, що об’єднує українців у різних куточках світу, дозволяє нам тримати зв’язок із минулим та дбати про наше майбутнє. Українська кухня поступово розширює свою географію та від сьогодні стане знаною для місцевих гурманів», – ідеться в дописі.\n\nПосольство висловило щиру подяку почесним консулам України в Королівстві Таїланд пану Прітчі Таракіджпонгу та пані Банг-Он Джансантія, готелю «Емеральд» за підтримку заходу, а також представникам української громади за організаційну допомогу.\n\nНагадаємо, у Почесному консульстві України в провінції Чонбурі в Таїланді відбулася фотовиставка з нагоди відзначення Дня пам’яті та примирення, у рамках якої українська громада вшанувала пам’ять загиблих у Другій світовій війні та тих, хто ціною свого життя боронить Україну сьогодні.\n\nФото: Посольство України в Таїланді / Фейсбук",
    "На жіночому чемпіонаті світу з волейболу продовжуються ігри у групах": "У Нідерландах та Польщі цими днями проходить чемпіонат світу з волейболу серед жінок. В ньому беруть участь 24 національні збірні, які на першому етапі розподілені на 4 групи по 6 команд. На жаль, українських волейболісток тут немає.\n\nЩодо вже зіграних матчів, то, перш за все, слід відзначити поразку сильної збірної Туреччини, яка цього сезону стала півфіналістом жіночої Ліні націй, від команди Таїланду 2:3. Ще в одному поєдинку чинні чемпіонки світу волейболістки Сербії лише у п'ятому сеті зламали опір Болгарії. В решті ігор поки що впевнено перемагали ті команди, які стоять вище за рейтингом і які, напевно, боротимуться за найвищі місця світової першості.\n\nОсь результати матчів, що вже відбулися, і поточне турнірне становище в групах:\n\nГрупа А\n\nНідерланди – Кенія\n\n3:0 (25:11, 25:17, 25:11)\n\nБельгія – Пуерто-Ріко\n\n3:0 (25:15, 27:25, 25:15)\n\nІталія – Камерун\n\n3:0 (25:10, 25:12, 25:16)\n\nБельгія – Кенія\n\n3:0 (25:15, 25:14, 25:11)\n\nНідерланди – Камерун\n\n3:0 (25:11, 25:20, 25:13)\n\nІталія – Пуерто-Ріко\n\n3:0 (28:26, 25:21, 26:24)\n\nНідерланди (2 матчі, 2 перемоги, 6 очок, співвідношення партій 6-0), Бельгія (2, 2, 6, 6-0), Італія (2, 2, 6, 6-0), Пуерто-Ріко (2, 0, 0, 0-6), Камерун (2, 0, 0, 0-6), Кенія (2, 0, 0, 0-6)\n\nГрупа В\n\nПольща – Хорватія\n\n3:1 (25:19, 21:25, 25:23, 25:15)\n\nТуреччина – Таїланд\n\n2:3 (25:17, 29:31, 25:22, 19:25, 13:15)\n\nДомініканська Республіка – Південна Корея\n\n3:0 (25:19, 25:12, 25:15)\n\nДомініканська Республіка (1, 1, 3, 3-0), Польща (1, 1, 3, 3-1), Таїланд (1, 1, 2, 3-2), Туреччина (1, 0, 1, 2- 3), Хорватія (1, 0, 0, 1-3), Південна Корея (1, 0, 0, 0-3)\n\nГрупа С\n\nСША – Казахстан\n\n3:0 (25:16, 25:13, 25:22)\n\nНімеччина – Болгарія\n\n3:1 (25:22, 21:25, 25:23, 25:21)\n\nСербія – Канада\n\n3:0 (25:23, 25:16, 25:20)\n\nНімеччина – Казахстан\n\n3:0 (25:15, 25:18, 25:21)\n\nСербія – Болгарія\n\n3:2 (25:21, 22:25, 25:27, 25:21, 15:9)\n\nНімеччина (2, 2, 6, 6-1), Сербія (2, 2, 5, 6-2), США (1, 1, 3, 3-1), Болгарія (2, 0, 1, 3-6) ), Канада (1, 0, 0, 0-3), Казахстан (2, 0, 0, 0-6)\n\nГрупа D\n\nБразилія – Чехія\n\n3:1 (25:20, 25:16, 22:25, 25:18)\n\nКитай – Аргентина\n\n3:0 (25:23, 25:22, 25:20)\n\nЯпонія – Колумбія\n\n3:0 (25:20, 25:22, 25:17)\n\nЯпонія – Чехія\n\n3:0 (25:15, 25:20, 25:12)\n\nБразилія – Аргентина\n\n3:0 (25:19, 25:13, 25:21)\n\nЯпонія (2, 2, 6, 6-0), Бразилія (2, 2, 6, 6-1), Китай (1, 1, 3, 3-0), Чехія (2, 0, 0, 1-6) ), Аргентина (2, 0, 0, 0-6), Колумбія (1, 0, 0, 0-3)\n\nМатчі першого етапу завершаться 2 жовтня. Після цього по чотири найкращі збірні вийдуть до другого етапу, де утворюють ще дві групи Е та F (по 8 команд у кожній). Далі по чотири збірні, які посядуть на другому етапі у групах місця з 1 по 4, вийдуть до чвертьфіналу. І потім розпочнуться ігри плей-офф.\n\nФінал чемпіонату світу та матч за 3 місце відбудуться 15 жовтня.",
    "Україна приєдналася до Договору про дружбу та співпрацю у Південно-Східній Азії": "Міністр закордонних справ Дмитро Кулеба привітав приєднання України до Договору про дружбу та співпрацю в Південно-Східній Азії.\n\nПро це глава української дипломатії зазначив у Твітері, передає Укрінформ.\n\n“Я вітаю рішення міністрів закордонних справ АСЕАН прийняти приєднання України до Договору про дружбу та співпрацю в Південно-Східній Азії. Приєднання до Договору є однією з цілей азіатської стратегії України. Ми з нетерпінням чекаємо на нову главу у відносинах Україна-АСЕАН», - зазначив Кулеба.\n\nДо Асоціації держав Південно-Східної Азії (АСЕАН) входять Бруней Даруссалам, В’єтнам, Індонезія, Камбоджа, Лаос, Малайзія, М’янма, Філіппіни, Сінгапур і Таїланд. Сумарний ВВП країн організації нині складає 3,2 трильйона доларів США.",
    "Українські хакери атакували російську платіжну систему \"Мир\": що чекає на жителів РФ": "Будь-хто може взяти участь в атаці, щоб прискорити збій і перешкодити росіянам розплачуватися картами.\n\nRelated video\n\nХакери атакували російську платіжну систему \"Мир\", яка стала альтернативою Visa та Mastercard. Про це повідомляє \"КоммерсантЪ\", посилаючись на джерела у сфері кібербезпеки.\n\nУкраїнська IT-армія (IT ARMY of Ukraine) оголосила про початок кібератаки на \"Мир\" 23 вересня на своєму каналі в Telegram. Вони закликали користувачів інтернету об'єднати зусилля, щоб спричинити збій у роботі платіжної системи та позбавити росіян можливості оплачувати покупки онлайн чи через термінали. Приєднатися до проведення DDoS-атак може будь-хто, інструкції надає спеціальний бот.\n\n\"Сьогодні продовжуємо і додаємо eKassir. Вони займаються розробкою та обслуговуванням повного циклу платіжних угод. Мета незмінна — перебої в проходженні платежів і в роботі терміналів. Атаки складні та ресурсозатратні, тому закликаємо долучатися. Проводи атаки самостійно з допомогою рекомендованого ПЗ або передай власний VPS нашому боту\", — написали хактивісти 24 вересня.\n\nЗа інформацією \"КомерсантЪ\", проукраїнські хакери та волонтери генерують трафік та навантажують систему \"Мир\" за допомогою браузерів або примітивних DDoS-інструментів. Співробітник однієї з компаній з кібербезпеки побоюється, що їм вдасться досягти успіху та позбавити росіян безготівкових платежів, наприклад, спричинити повну відмову еквайрингу карт. \"Ризики більш ніж реальні\", — наголосив він.\n\nРосійський експерт у сфері платіжних карток Дмитро Вишняков зазначив, що збій у роботі системи може обернутися великими проблемами для Росії, адже призупинення процесів навіть на кілька годин спричинить хвилю недовіри до банків. Голова ради директорів \"Базальт СПО\" Олексій Смирнов додав: окрім перевантаження системи, DDoS-атаки також дозволяють хакерам знаходити вразливості у захисті, які пізніше можуть використовувати для зламу чи крадіжки даних.\n\nЙдеться про платежі за допомогою карток не тільки в Росії, а й на території деяких \"дружніх\" їй країн: Туреччини, В'єтнаму, Південної Кореї, Вірменії, Узбекистані, Білорусії, Казахстану, Киргизії, Таджикистані, Південної Осетії та Абхазії. Декілька інших країн також розглядали підтримку карт \"Мир\", зокрема туристичні Єгипет, Таїланд та Куба.\n\nЯк писали раніше, банки Туреччини припиняють роботу з російськими картами \"Мир\". Таке рішення організації ухвалили у зв'язку з побоюваннями США, що платіжна система дозволить Росії обійти санкції.\n\nНапередодні хакери Anonymous оприлюднили списки призовників, яких Росія може відправити до України. За їхньою інформацією, на війну мають надіслати жителів Москви та багатьох провінційних регіонів.",
    "В Росії різко підскочили ціни на авіаквитки після оголошення мобілізації": "Після звернення президента РФ Володимира Путіна та оголошення часткової мобілізації в країні-агресорі росіяни почали масово розкуповувати квитки на літаки до інших країн. Наприклад, попит різко зріс на перельоти до Туреччини, Вірменії, Азербайджану, Грузії, писало РБК-Україна.\n\nTRAVEL РБК-Україна продивилося ціни на перельоти з Росії у кілька країн на найближчі дати, які зараз пропонують росіянам.\n\nШалений попит і зростання цін. Скільки коштують рейси з Москви\n\nНа сьогоднішню дату, 21 вересня, практично всі квитки по багатьох напрямках вже розкуплені, а ціни на доступні рейси виявилися величезними. Графік сервісу Google Tickets вказує на те, що зростання цін почалося саме сьогодні:\n\nФото: Зростання цін на квитки у графіку (скриншот з сайту Google Tickets)\n\nРейс на суботу, 24 вересня за маршрутом \"Москва-Дубай\" з пересадкою та зворотнім прямим рейсом коштує від 3 314 доларів США:\n\nВідзначимо, в ОАЕ багато росіян стало їхати в надії врятуватися від санкцій ЄС ще кілька місяців тому, а на тлі оголошення мобілізації попит на рейси в цю країну зріс кардинально.\n\nРейси з Москви в інше місто ОАЄ, Абу-Дабі, теж залишаються високими. Підскочила вартість навіть 19-годинних перельотів з пересадкою. Наприклад, квитки на літак до Абу-Дабі з Turkish Airlines та Egypt Air пропонується за ціною від 2400 до 2784 доларів США:\n\nЗросли ціни й на рейси на Пхукет - відому туристичну локацію Таїланду, де люблять бувати росіяни. Полетіти туди найближчими днями дешевше ніж за 4,378 долара не вийде:\n\nТим часом в російських ЗМІ пишуть, що ближче до обіду за московським часом з продажу взагалі зникли прямі квитки з Москви до Ташкента, Баку, Бішкека та Астани, але \"варіанти із пересадками ще є\".\n\nЦіни на рейси до Баку, столиці Азербайджану:\n\nЯкщо до Баку можна долетіти порівняно дешевше, то до Бішкеку, столиці Киргизії, росіянам пропонуються на найближчі дати такі шалені ціни:\n\nВідзначимо, чи не найвищими ціни виявилися до Коломбо на Шрі-Ланці. У середу, 21 вересня, за цим напрямком можна вилетіти за більш ніж 9 тисяч доларів:\n\nНагадаємо, ряд країн дозволяють прямі рейси з Росії навіть в умовах, коли західні держави ввели проти країни-агресора авіаобмеження. Росіяни можуть літати в Туреччину, на Шрі-Ланку, в Таїланд, країни Близького Сходу та \"дружні\" до РФ пострадянські держави.\n\nТермінові та важливі повідомлення про війну Росії проти України читайте на каналі РБК-Україна в Telegram.",
    "Тайський Червоний Хрест просить своїх громадян не продавати нирки заради нових iPhone": "У відомстві нагадали, що це нелегально – на випадок, якщо у когось виникнуть якісь ідеї з цього приводу.\n\nПредставник Червоного Хреста закликав тайців не продавати нирки заради покупки новеньких iPhone 14. У відомстві нагадали, що це нелегально – на випадок, якщо у когось виникнуть якісь ідеї з цього приводу.\n\nВсе почалося через вірусний маркетинг, на якому троє тайців зі свіжим швом на тілі тримають в руках нові телефони. Мається на увазі, що кожен з них продав нирку, щоб купити флагманський смартфон від Apple.\n\nТоргівля органами заборонена. Недоречно пропонувати продавати органи, особливо для отримання грошей на покупку iPhone. Це морально неправильно і неетично – заявив представник тайського Червоного Хреста. Відео дня\n\nЗображення потрапило в тайську мережу через веб-сторінку з мемами, але офіційні особи, мабуть, сприйняли її навсправжки. До того ж закликали охочих реєструватися в центрі донорства органів тайського Червоного Хреста, щоб стати донорами після смерті.\n\nМинулого тижня Apple почала приймати попередні замовлення на iPhone 14 в Таїланді. Там він продається за ціною від 32 900 до 66 900 тайських батів (приблизно від 32 до 66 тис.грн), залежно від моделі та обсягу пам'яті. Таїланд став однією з перших країн, які отримали новий iPhone 16 вересня.\n\nЗахідні журналісти у своїх оглядах називають базові моделі лінійки iPhone 14 головним розчаруванням року. Зазначається, що звичайні айфони 14, по суті, являють собою злегка поліпшені iPhone 13: у смартфонів все той же \"чубчик\", дисплей з частотою 60 Гц і навіть торішній процесор A15 Bionic.\n\nВас також можуть зацікавити новини:",
    "Тайвань вирішив скасувати безвіз для росіян": "Острів дозволив безвіз для громадян 14 країн-союзників. Фото: pixabay.com\n\nТайвань не продовжуватиме програму безвізового в'їзду для громадян Російської Федерації.\n\nПрограму запровадили 2018 року. Про це повідомило Міністерство закордонних справ Тайваню, пише CNA.\n\nРосія, Таїланд, Бруней і Філіппіни входили до експериментальної програми тайванського МЗС. Програма передбачала безвізовий режим на острів для громадян цих країн.\n\nЧИТАЙТЕ ТАКОЖ: В ЄС підтримали ускладнення віз для росіян\n\nСкористатися безвізовою програмою з 2020 року було практично неможливо через пандемію коронавірусу.\n\nОднак острів вже почав поступово пом'якшувати вимоги і дозволив безвіз для громадян 14 країн-союзників.\n\nУ серпні вперше за 25 років спікерка Палати представників Сполучених Штатів Америки Ненсі Пелосі прилетіла до Тайваню. Лідер Китаю Сі Цзіньпін заявив, що США втручаються в справи Тайваню. Пекін бачить острів своєю територією. Він застеріг президента США Джо Байдена від \"гри з вогнем\". Якщо Тайвань проголосить незалежність, КНР без вагань почне війну, заявляв міністр оборони Китаю.",
    "Кубок Девіса: Збірна України дізналася наступного суперника": "За право залишитися у Першій світовій групі \"синьо-жовті\" боротимуться з командою Лівану.\n\nЧоловіча збірна України з тенісу дізналася ім'я свого наступного суперника. Нагадаємо, українці в експериментальному складі програли попередній поєдинок Кубка Девіса команді Угорщини з рахунком 1:3. Тепер \"синьо-жовті\" будуть змушені боротися за право залишитись у Першій світовій групі.\n\nДля цього їм треба здолати суперника із серії плей-офф турніру. Жеребкування визначило в опоненти українській команді збірну Лівану. Зазначимо, що Україна була сіяною, а тому змогла уникнути зустрічі з потенційно сильнішими суперниками.\n\nДодамо, що Ліван у рамках Другої світової групи переграв Монако, що дало їм право зіграти у плей-офф Першої групи. Поєдинок Україна - Ліван має пройти у лютому на домашньому для українців майданчику.\n\nНагадаємо, що через розв'язану кремлівським режимом війну наші спортсмени змушені приймати суперників на нейтральних майданчиках. Так поєдинок з Угорщиною відбувся у столиці Литви – Вільнюсі.\n\nРезультати жеребкування плей-офф Першої світової групи:\n\nЯпонія (1) – Польща\n\nГреція – Еквадор (2)\n\nКитай – Бразилія (3)\n\nДанія – Індія (4)\n\nТаїланд – Румунія (5)\n\nЛатвія – Ізраїль (6)\n\nПеру (7) – Ірландія\n\nМексика (8) – Тайвань\n\nУкраїна (9) – Ліван\n\nТуреччина (10) – Словенія\n\nЛитва – Пакистан (11)\n\nНова Зеландія (12) – Болгарія",
    "Альянс молочного чаю за демократію в Азії та ряжанка проти Лукашенка": "Ми . Ми з України З першого дня війни Фокус ні на хвилину не припиняв роботу. Наша команда вважає своїм обов'язком інформувати читача про те, що відбувається, збирати й аналізувати факти, протистояти ворожій пропаганді. Сьогодні Фокус потребує вашої підтримки, щоб продовжувати свою місію. Дякуємо за те, що ви з нами. Підтримати\n\nRelated video\n\nЩо таке Milk Tea Alliance (МТА) та як він допомагає боротися за демократію\n\nЧерез 250 років після Бостонського чаювання чай знову стає символом протестного руху. Чай з молоком є символом для багатьох азіатських держав.\n\nУ Таїланді чай з молоком називають Cha Nom Yen (นมเย็น), туди додають спеції, молоко може бути згущеним або цільним, обов'язково з льодом. Підсолоджують яскраво-червоним салаковим сиропом (салак / салака — \"зміїний фрукт\").\n\nУ М'янмі п'ють міцний чорний чай (akya yay — အကျရည်)/aphan yay — အဖန်ရည်) зі згущеним молоком і цукром, схожий на гонконгський молочний шовковий чай — Sil. У Гонконгу чай готується із суміші кількох сортів крупнолистового чорного, червоного чаю.\n\nТайванський перлинний чай (珍珠奶茶), відомий як Bubble Tea, охолоджується за допомогою кульок із тапіоки, які також називаються \"боба\" (波霸) або \"перлини\" (珍珠).\n\nMasala Chai (मसाला चाय) в Індії — пряний чай із сумішшю спецій і трав (кардамон, фенхель, чорний перець), Teh Tarik (чай, збитий зі згущеним молоком) — національний напій Малайзії, також популярний в Індонезії та Сінгапурі, Sut Chai без цукру, який п'ють у Сіньцзян-Уйгурському автономному районі КНР. До речі, уйгури також п'ють чай з додаванням вершкового масла, що чимось нагадує Сha Süma (ཇ་སྲུབ་མ་), популярний напій у Тибеті, а також Бутані та Непалі, який являє собою чай з додаванням молока, масла яка і солі.\n\nМайже по всій Азії зустрічається чай із молоком — спадщина колоніалізму, традиція з Британської імперії.\n\n[ + – ] Майже по всій Азії зустрічається чай із молоком – спадщина колоніалізму, традиція з Британської імперії Фото: Pexels\n\nУ 2020 р. під час протестів у Гонконгу тайський актор Вачіравіт \"Брайт\" Чіва-аре опублікував у Twitter зображення, на якому Гонконг був вказаний як країна. Це передбачувано спричинило негативну реакцію китайських користувачів, оскільки Гонконг — особливий адміністративний район Китаю. Почалася інтернет-війна. Тайці виступили на захист актора, що незабаром переросло в масштабну критику КНР та Комуністичної партії Китаю. Рух охопив Таїланд, Гонконг, а також Тайвань, які виступали проти китайської експансії.\n\nВажливо\n\nНАТО мінус. Як блок англосаксів AUKUS змінить розміщення сил у Європі\n\nАнтагонізм щодо КНР та КПК, так, головний консолідувальний фактор МТА. Назва також символічна, адже на території материкового Китаю не п'ють чай з молоком, що побічно зміцнює антиіредентистські настрої уйгурів і тибетців, які зазнають тиску з боку пекінської влади.\n\nПісля збройних зіткнень між Китаєм та Індією у 2020 р. Індія включилася до МТА.\n\nУ серпні 2020 р. відновилися протести в Таїланді, які підтримали Тайвань та Гонконг, враховуючи активіста Джошуа Вонга. Хештег #MilkTeaAlliance активно використовувався протестувальниками. МТА відіграв важливу роль під час протестів у Таїланді, оскільки віртуальна солідарність переросла у реальну кооперацію в організації протестів. Рух так вийшов на новий рівень — не просто як антикитайський віртуальний альянс, а об'єднання проти авторитаризму та корупції, адже протестувальники вимагали розробки нової конституції, відставки уряду на чолі з Прают Чан-Оча, який захопив владу в 2014 р., реформи інституту монархії.\n\nАльянс молочного чаю відреагував тисячними протестами на військовий переворот у М'янмі, який відбувся у лютому 2021 р.\n\nМинулого місяця за наказом м'янманської військової хунти стратили чотирьох представників демократичних сил. У відповідь, і також на ознаменування роковин повстання 8888, у М'янмі відбувся прихований протест: протестувальники вийшли на вулиці з парасольками — символом демократичного руху, що зародився в Гонконгу (Революція парасольок 2014 р). Фото активістів поширювалися в соцмережах із хештегом #MilkTeaAlliance.\n\nЗа два роки з моменту свого утворення Альянс поширив свій вплив практично на всю Азію, враховуючи Філіппіни. На Філіппінах, до речі, п'ють чай із молоком і солоними вершками.\n\n[ + – ] Альянс молочного чаю поширив свій вплив на всю Азію, враховуючи Філіппіни [ + – ] Альянс молочного чаю поширив свій вплив на всю Азію, враховуючи Філіппіни [ + – ] Альянс молочного чаю поширив свій вплив на всю Азію, враховуючи Філіппіни [ + – ] Альянс молочного чаю поширив свій вплив на всю Азію, враховуючи Філіппіни\n\nАльянс молочного чаю і проблема уйгурів у Китаї\n\nАльянс молочного чаю, окрім того, що є інструментом тактичної організації протестних рухів в Азії, також привертає увагу громадськості до порушення прав людини з боку Пекіна стосовно уйгурів і тибетців. Те саме стосується рохінджа та каренів.\n\nДжошуа Вонг заявляє, що така паназіатська колаборація і прояв солідарності однозначно зміцнить почуття єднання активістів в азіатських країнах, а також послужить сигналом Китаю: експансіонізм стримуватиметься.\n\nМЗС КНР зі свого боку ставиться до МТА зневажливо. Чжао Ліцзянь, заступник директора Департаменту інформації МЗС КНР, назвав активістів МТА \"змовниками\" та пророкував невдачу руху.\n\nАле Альянс не є антикитайським сам собою, хоча спочатку й об'єднував противників політики КПК. Нині ж МТА — рух антиавторитарний, який прагне просувати демократію в азійських державах і відповідні реформи.\n\nВажливо\n\nЖінки для втіхи, японська каторга й острови Ліанкур. Три проблеми Японії та Південної Кореї\n\nНатан Ло, гонконгський активіст, учасник \"Революції парасольок\", який був змушений тікати і зараз живе у Великій Британії, стверджує, що Milk Tea Alliance — регіональна спільнота, учасники якої поділяють спільні ліберально-демократичні цінності та поділяють віру через мирний протест, а тому згуртованість у межах МТА дозволить надалі транслювати свої переконання і за межами регіону.\n\nПоказовим у цьому аспекті, до речі, є приклад Білорусі — під час протестів у 2020 році активісти, натхненні МТА, використали ряжанку, традиційний кисломолочний продукт як символ опору режиму Лукашенка.\n\n[ + – ] Пікет учасників Альянсу молочного чаю перед будівлею ASEAN у Джакарті (Індонезія) Фото: Getty Images\n\nМТА — яскравий приклад цифрового активізму. Альянс можна розглядати як широкомасштабну мобілізаційну силу, як поштовх до соціального/цивільного пробудження.\n\nРуху, однак, не вистачає монолітності, єдиноначальності, координації та організованості для подальшого розвитку. Однак потенційно Milk Tea Alliance може стати значимою політичною силою в Азії у міру того, як у молоді (основного складника руху) з'являється більше коштів для ведення політичної діяльності.\n\nТак, Milk Tea Alliance у перспективі зможе конвертувати віртуальну солідарність, взаємну підтримку та колективний протест у потужніший транснаціональний політичний важіль для протистояння авторитарним режимам.\n\nДжерело.\n\nВажливо",
    "Українці на турнірах ITF 21 вересня. Результати дня": "Новини / Український теніс – Українці на турнірах ITF 21 вересня. Результати дня Портал BTU пропонує вашій увазі результати матчів за участю українських тенісистів\n\n\n\n\n\nБерклі, США ($25,000; Hard - Outdoor)\n\nПари. Основна сітка. 1 коло\n\n\n\nКатерина Володько/Хіроко Кувата (Україна/Японія, 2) - Джейда Харт/Рашида Макадо (США) 6:4, 3:6, 8-10\n\n\n\nДарвін, Австралія ($25,000; Hard - Outdoor)\n\nОсновна сітка. 1 коло\n\n\n\nМаріанна Закарлюк (Україна) - Луксіка Кумкхум (Таїланд, 3) 6:2, 1:6, 2:6\n\n\n\nПары. Основна сітка. 1 коло\n\n\n\nМаріанна Закарлюк/Сара-Ребекка Секуліч (Україна/Німеччина, 4) - Талія Гібсон/Петра Хуле (Австралія) 6:4, 4:6, 4-10\n\n\n\nСанта-Маргарита-ді-Пула, Італія ($25 000; глина - на відкритому повітрі)\n\nОсновна мережа. Раунд 1\n\n\n\nОлександр Овчаренко (Україна, 5) - Стефано Д'Агостіно (Італія) 6:4, 6:1\n\n\n\nПари. Основна сітка. 1 коло\n\n\n\nОлександр Овчаренко/Андреа Піччіоне (Україна/Італія, 1) - Алессіо Дімекеліс/Франческо Льюччі (Італія) 6:2, 6:1\n\n\n\nПірот, Сербія ($25,000; Clay - Outdoor)\n\nОсновна сітка. 1 коло\n\n\n\nВладислав Орлов (Україна, 4) - Вук Радженович (Сербія) 6:1, 6:3\n\n\n\nПардубіце, Чехія ($25,000; Clay - Outdoor)\n\nОсновна сітка. 1 коло\n\n\n\nІлля Білобородько (Україна) - Томаш Жирусек (Чехія) 6:4, 5:7, 6:4\n\n\n\n\n\nСеута, Іспанія ($15,000; Hard - Outdoor)\n\nОсновна сітка. 1 коло\n\n\n\nНадія Колб (Україна, 8) - Вікторія Гомес (Іспанія) 7:6(1), 6:2\n\n\n\nШарм-ель-Шейх, Єгипет/size] ($15,000; Hard - Outdoor)\n\nОсновна сітка. 1 коло\n\n\n\nХристина Почтовик (Україна) - Фанг Ан Лі (Китайський Тайбей) 1:6, 1:6\n\n\n\n\n\nНаш ресурс за весь час свого існування ніколи не мав спонсорів і існував тільки за рахунок реклами.\n\nЗараз ми дуже хочемо зберегти наш проект і продовжувати розвиватися після нашої перемоги!\n\nПідтримайте наш сайт будь-якою доступною для вас сумою ЗА ПОСИЛАННЯМ . Це займе рівно одну хвилину для вас і допоможе нам вижити, щоб продовжувати радувати вас новинами зі світу тенісу.\n\nДякуємо, що залишаєтеся з нами.\n\nВсе буде Україна! 💙💛 Друзі, проект \"Великий теніс України\" просить вашої підтримки!Наш ресурс за весь час свого існування ніколи не мав спонсорів і існував тільки за рахунок реклами.Зараз ми дуже хочемо зберегти наш проект і продовжувати розвиватися після нашої перемоги!Підтримайте наш сайт будь-якою доступною для вас сумою. Це займе рівно одну хвилину для вас і допоможе нам вижити, щоб продовжувати радувати вас новинами зі світу тенісу.Дякуємо, що залишаєтеся з нами.Все буде Україна! 💙💛\n\n🔔 Читайте новини БТУ в соцмережах: Facebook ◦ Telegram ◦ Instagram ◦ YouTube ◦ Twitter ◦ Viber\n\n\n\n\n\n\n\n",
    "У Saab розписались, що Gripen не має клієнтів вже останні 8 років: чи є майбутнє у літака": "У шведському Saab визнали, що їх літак 4+ покоління JAS 39 Gripen страждає від відсутності замовлень і не має замовлень вже як останні 8 років з моменту підписання угоди із Бразилією. Про своє \"крайнє розчарування\" експортом літака журналістам повідомив очільник компанії Міхаель Йоханссон (Micael Johansson), передає Military Watch Magazine.\n\nЗа його словами причиною цього є не погані можливості Gripen, а політичні фактори, через які, на його думку, літак не зміг реалізувати свій експортний потенціал.\n\nGripen\n\nСправа в тому, що необхідно відокремлювати Gripen у версіях A/B та C/D від новішого E/F, який є третьою генерацією літака. Якщо старіші машини експортувались до Чехії та Угорщини, Південної Африканської Республіки та Таїланд, то Gripen E/F програв всі міжнародні тендери окрім постачання до Бразилії за 5,4 мільярда доларів 36 Gripen E/F у 2014 році.\n\nВ жовтні 2014 року Швеція та Бразилія уклали контракт вартістю 5,4 мільярда доларів на постачання 36 літаків Gripen - 28 винищувачів JAS 39E Gripen та восьми двомісних літаків JAS 39F Gripen. Щодо власного \"базового замовлення\", то повітряні сили Швеції у 2013 році законтрактували 60 Gripen E/F. Контракти мають бути завершені у 2024 та 2027 року відповідно.\n\nВодночас видання нагадує, що Gripen вкрай довго йшов до версії E/F, головна відмінність якої в оновленні двигуна F414 та нового бортового радіолокаційного комплексу зі встановленням радара з фазованою антенною решіткою. Він з'явився на борту Gripen, як пише видання, лише у 2019 році, в той час, коли на інших західних літаках це стало звичним явищем вже у 2000-х роках.\n\nТакож \"підкосив\" Gripen і F-35, якому надали перевагу у Данії, Канаді, Фінляндії, Польщі, Норвегії та Нідерландах. Вибір винищувача п'ятого покоління цими країнами цілком зрозумілий. Але це одночасно вбило ідею \"панскандинавського літака\", яку просував Saab і вибір Фінляндії та Норвегії був доволі потужним ударом для Швеції.\n\nАле і у царині найдешевших літаків Gripen програв корейському KAI FA-50, який замовила Польща на додачу до F-35 та F-16. І причини шведського шведского літака його головний козир - дешевизна експлуатації. Бо корейський FA-50 ще дешевший, як в експлуатації, так і за одиницю, а темпи його постачання швидші.\n\nТобто Gripen не тільки логічно програє дорожчому F-35, але й на терені \"бюджетних рішень\". І літак від Saab не має не лише контрактів, але, з огляду на все, й осяжних перспектив змінити цю ситуацію, як мінімум при збереженні поточних підходів.",
    "Україна за 7 місяців скоротила експорт м'ясного й рибного борошна на 45%": "У січні-липні 2022 року Україна відправила на експорт 4,3 тис. тонн борошна, круп і гранул із м’яса, риби, ракоподібних і молюсків – на 44,9% менше, ніж за аналогічний період минулого року.\n\nПро це свідчать дані Державної митної служби.\n\nУ грошовому еквіваленті експорт за січень-липень такої продукції сягнув $3,2 млн – на 43,9% менше, ніж за аналогічний період 2021 року.\n\nНайбільше вітчизняних борошна, круп і гранул із м’яса, риби, ракоподібних і молюсків протягом семи місяців цього року купували Туреччина (54,6%), В’єтнам (21,1%), Угорщина(13,3%).\n\nІмпорт борошна, круп і гранул із м’яса, риби, ракоподібних і молюсків у січні-липні 2022 року був на рівні 6,9 тис. тонн, що на 40,5% менше, ніж за аналогічний період минулого року.\n\nНа закупівлю цих продуктів за кордоном Україна витратила $7,6 млн – на 17,4% менше, ніж за сім місяців 2021 року.\n\nБорошно, крупи і гранули з м’яса, риби, ракоподібних і молюсків у січні-липні 2022 року найбільше купували у Польщі (39,1%), Німеччині (15,8%) та Мавританії (13,2%).\n\nЯк повідомлялося, Таїланд зацікавлений імпортувати українські корми.\n\nНагадаємо, Володимир-Волинська птахофабрика відкрила цех із виготовлення м’ясо-кісткового борошна.",
    "Хто такий Georainbolt, що може ідентифікувати будь-яку точку Землі за одним фото?": "Хто такий Georainbolt, що може ідентифікувати будь-яку точку Землі за одним фото?\n\nДанило Ївженко Читати на RU\n\nОстаннім часом в TikTok, Instagram та інших соцмережах почали віруситися відео користувача Georainbolt, який за лічені секунди може вгадати в якій точці на землі зроблене фото Google Maps. Йому навіть не обов’язково знаходити назви вулиць чи будівлі з типовою для певного регіону архітектурою — достатньо навіть фотографій трави чи дерев.\n\nВ цьому матеріалі журналіст AIN.UA розповідає про Тревора Рейнболта (це справжнє ім’я Georainbolt), який може впізнати будь-яку точку Землі, хоча сам ніколи не подорожував за кордон.\n\nЯк Georainbolt став відомим?\n\nGeorainbolt створив свій акаунт у TikTok в жовтні 2021 року, проте регулярно викладати відео та більш-менш серйозно ставитись до популяризації свого каналу почав лише у січні 2022. Основний контент Georainbolt — це гра GeoGuessr, де користувач має вгадати своє місцезнаходження у світі, використовуючи лише зображення з Google Street View.\n\nАле його навички у відгадуванні свого географічного місця — це справжній талант. Грати за стандартними правилами (де користувачі можуть крутити камерою та пересуватись містом) Georainbolt стало занадто нудно. Умови, які він ставить собі: зображення показуються на 0,1 секунди, при цьому на зображення видно лише дерева чи траву, а до того ж самі фото зіпсовані алгоритмами пікселізації.\n\nІ він все одно вгадує, де саме зроблені ці фото. Завдяки своєму таланту, менш ніж за рік від створення каналу Georainbolt залучив 1,2 млн підписників у TikTok та майже 30 млн лайків.\n\nІнтерактив і допомога підписникам\n\nНедавно блогер допоміг своєму підписнику знайти точне місце, на якому він зробив пропозицію своїй дружині у 2009 році, використовуючи для цього коротке відео з низькою якістю. Georainbolt впізнав гору Фудзісава, визначив, з якого боку гори було зняте відео та відібрав кілька міст, в яких пара могла зняти відео з подібним ракурсом.\n\nЗнайшовши потрібне місто Georainbolt вручну перебрав всі вулиці, що розміщені в правильному напрямку зміг знайти точку, де кохані освідчились один одному 13 років тому.\n\nХто такий Georainbolt?\n\nЯк повідомляє Distractify, справжнє ім’я Georainbolt — Тревор Рейнболт і йому 23 роки. У вільний від створення TikTok час він працює Snapchat Creative Lead в Wave Sports + Entertainment, а живе у штаті Каліфорнія, США. З цікавого — Тревор ніколи не був за межами США.\n\n«Насправді я взагалі не дуже подорожував. Я ніколи не був у Європі, насправді я ніколи не був десь за межами Америки. Тож ця гра — мій спосіб подорожувати», — розказав Тревор, передає Indy100.\n\nПри цьому Тревор щомісяця подорожує своєю країною — відвідуючи як мінімум одне нове місто. Крім того, блогер все ж планує вирушити у подорож за кордон. Як повідомляє TV Overmind, в списку країн, в які він хотів би відвідати є Таїланд та Ісландія.",
    "У червні Австралія збільшила постачання пшениці основним імпортерам 13.09.2022": "У червні Австралія збільшила постачання пшениці основним імпортерам\n\nЗа даними Австралійського статистичного бюро (ABS), у липні Австралія експортувала 2 589,7 тис. т пшениці, що на 4% менше, ніж у червні (2 710,5 тис. т). Про це повідомляє агентство Зерно Он-Лайн.\n\nНайбільшими покупцями австралійської пшениці, відвантаженою насипом, стали Китай (687,5 тис. т), Індонезія (373,4 тис. т) та Філіппіни (303,8 тис. т). Пшеницю в контейнерах імпортували головним чином Тайвань (41,8 тис. т), В’єтнам (40 тис. т) та Таїланд (27,6 тис. т).\n\nПорівняно з червнем поставки до Китаю збільшилися на 4%, до Індонезії на 48% і до Філіппіни на 37%. Ці країни накопичували запаси австралійської пшениці в очікуванні початку збирання нового врожаю в Північній півкулі, а також через побоювання з приводу того, що експортний коридор у Чорному морі доставлятиме пшеницю на азіатські ринки повільніше, ніж зазвичай.\n\nЕкспорт пшениці з Австралії, т\n\nтравень червень липень Насипом 2 079 425 2 499 960 2 423 660 В контейнерах 262 454 210 577 166 083\n\nПозначки:експорт, пшениця, Австралія",
    "Індія забороняє експорт подрібненого рису для забезпечення внутрішнього споживання": "Індійська жінка сушить рис після збору врожаю в селі Бурха Майонг поблизу Гаухаті, Індія. (AP Photo/Anupam Nath)\n\nМіністерство торгівлі та промисловості Індії у четвер випустило повідомлення про заборону експорту подрібненого рису, яке опублікувало місцеве ЗМІ ANI.\n\nЗаборона була введена після того, як Індія застосувала 20-відсотковий збір на експорт необробленого рису (у лушпинні), лущеного коричневого рису, а також напівмолотого або цільномолотого рису. Пропарений рис та рис басматі звільнені від експортних мит.\n\nПідтримайте\n\nнаше видання! В умовах війни наше видання очікувано залишилося без реклами, а наші співробітники, відповідно, — без грошей. Багато журналістів з сім'ями, з дітьми перебувають абсолютно без засобів для існування, але продовжують цілодобово працювати, готуючи репортажі з міст, які охоплені війною, постачаючи вам важливу та правдиву інформацію. як допомогти журналістам\n\nІндія експортує рис у більш ніж 150 країн, і будь-яке скорочення його постачань збільшить ціни на продовольство, які вже зростають через посуху, аномальну спеку та вторгнення Росії в Україну.\n\nБ. В. Крішна Рао, президент Всеіндійської асоціації експортерів рису, заявив, що цей крок зробить експорт індійського рису «неконкурентоспроможним» на світовому ринку, оскільки покупці перемістяться до Таїланду та В'єтнаму.\n\nМинулого року експорт рису з Індії досяг рекордних 21,5 млн тонн, перевищивши сукупні поставки наступних чотирьох найбільших світових експортерів рису, включаючи Таїланд, В'єтнам, Пакистан та США.\n\nКраїна також заборонила експорт пшениці та обмежила експорт цукру до 10 мільйонів тонн, щоб зберегти доступність на внутрішньому ринку та стабільність цін.\n\nІндія є другим у світі експортером цукру та пшениці. Уряд Індії заявив, що експорт пшениці до країн з дефіцитом продовольства, як і раніше, буде дозволений.\n\nТим часом уряд Таїланду прогнозує, що експорт рису цього року перевищить 7,5 млн тонн. Минулого року Таїланд експортував 6,11 млн тонн рису на суму 3,2 млрд доларів.\n\nЗа матеріалами The Epoch Times USA",
    "14 країн створили альянс для забезпечення важливими продуктами на випадок надзвичайних подій у світі": "14 країн, які входять до очолюваної США Індо-Тихоокеанської економічної структури (IPEF), розглянуть можливість створення формальної системи для спільного використання напівпровідникових пристроїв, медичних виробів та інших життєво важливих предметів постачання на випадок надзвичайних подій.\n\n\n\n\n\n\n\n\n\nКраїни IPEF матимуть взаємний доступ до цих запасів під час подій, що порушують ланцюжки постачань. До таких подій належатимуть війни та пандемії. Подробиці обговорюватимуться на дводенному саміті IPEF у Лос-Анджелесі цього тижня.\n\nЦя пропозиція є відповіддю на поширену залежність від Китаю щодо багатьох найважливіших постачань. Зокрема, від життєво важливих для промисловості рідкісноземельних елементів до засобів індивідуального захисту (ЗІЗ) для медичних працівників.\n\nЯкі країни і як вони вирішуватимуть постачання на випадок надзвичайних подій?\n\nIPEF, структура, запропонована президентом США Джо Байденом, була запущена у травні за участю 13 країн. Це США, Австралія, Брунея, Індія, Індонезія, Японія, Малайзія, Нова Зеландія, Філіппіни, Сінгапур, Південна Корея, Таїланд та В’єтнам. Того ж місяця до них приєдналося Фіджі як 14 країна. Але до групи не входить Тайвань – ключова ланка у глобальному ланцюжку постачання напівпровідників.\n\nПосадовці на рівні кабінету міністрів країн-членів зберуться в Лос-Анджелесі у четвер та п’ятницю на першу особисту міністерську зустріч групи. Вони прагнуть завершити роботу над спільною заявою, яка передбачає мету створення механізму управління кризовими ситуаціями для ланцюжків постачань.\n\nПокращені комунікації в ланцюжку постачання повинні бути частиною пакета. Кожна країна IPEF призначає контактну особу для цієї домовленості. Члени обмінюватимуться даними про запаси та ризики, а також співпрацюватимуть щодо альтернативних джерел постачання.\n\nВ одному реченні міститься заклик до сприяння ефективної передачі критично важливих матеріалів, включно зі спільним використанням запасів. Крім напівпровідників, структура спільного використання, ймовірно, передбачатиме засоби індивідуального захисту, а також рідкісноземельні елементи та акумулятори. Якщо члени IPEF погодяться з планом у спільній заяві, підготовка може розпочатися наступного року.\n\nПекін обмежив експорт рідкісноземельних елементів до Японії після інциденту 2010 року, коли китайське рибальське судно зіткнулося з суднами японської берегової охорони поблизу островів Сенкаку, які під керуванням Японії і які Китай називає островами Дяоюйдао.\n\nПід час початку пандемії коронавірусу багато країн залежали від продукції китайського виробництва для засобів індивідуального захисту, що порушило логістику та постачання і викликало дефіцит техніки. До речі, МОЗ, вперше з початку війни, опублікувало свіжі дані щодо COVID-19 в Україні.\n\nДекілька членів IPEF сильні у виробництві критично важливих матеріалів. Японія, США та Південна Корея контролюють майже половину світових потужностей з виробництва напівпровідників. Що стосується рідкісноземельних елементів, США, Австралія та Індія виробляють майже 30% від загального обсягу. Індонезія є великим виробником медичних ЗІЗ. Проте, деякі країни не бажають приєднуватися до IPEF через свої відносини з Китаєм.\n\nЯкщо Ви знайшли помилку, будь ласка, виділіть фрагмент тексту та натисніть Ctrl+Enter .",
    "Питання безпеки. Чи закриє Європа в'їзд росіянам, які тікають від мобілізації": "Країни Балтії не пускатимуть ворогів України, а в ЄС єдиної думки з цього питання поки що не дійшли\n\nРосіяни продовжують шукати способи, як виїхати з РФ, рятуючись від мобілізації. Вони розкуповують квитки на рейси до країн, які пускають без віз, \"штурмують\" пункти пропуску на кордонах з Узбекистаном, Таджикистаном, Грузією та навіть із Монголією.\n\nКількість запитів у Google \"як виїхати з Росії\" різко зросла, як тільки 21 вересня президент Росії Володимир Путін оголосив про \"часткову\" мобілізацію в країні. За даними сайтів бронювання перельотів, квитки на рейси з Москви до Стамбула та Єревану були розпродані відразу через кілька годин після його виступу, а за іншими напрямками квитки можна купити тільки за захмарними цінами.\n\nОднак Європа не поспішає пускати росіян і не зустрічає їх \"з розкритими обіймами\", а мобілізацію до РФ різко розкритикували більшість країн ЄС. Деякі держави вже відкрито заявили, що не дозволятимуть в'їзду росіянам, які намагаються втекти від призову. Більшість країн ЄС, які межують із Росією, закрили кордони з агресором майже повністю.\n\nTRAVEL РБК-Україна розповідає, як реагують у Європі на тих росіян, які намагаються втекти від мобілізації до РФ.\n\n\"Росіяни не заперечували проти вбивства українців\" - МЗС Латвії\n\nНайбільш різко на виїзди до Європи росіян через мобілізацію відреагували країни Балтії. Латвія, Литва та Естонія не надаватимуть росіянам, які тікають від призову до армії.\n\n\"Відмова від виконання свого громадянського обов'язку в Росії чи бажання зробити це не є достатньою підставою для надання притулку в іншій країні\", — заявив міністр закордонних справ Естонії Урмас Рейнсалу.\n\nМіністр внутрішніх справ Естонії Лаурі Лаанеметс заявив місцевим ЗМІ: \"Ми не повинні пропонувати захист дезертирам. Це докорінно суперечило б меті всіх наших санкцій. Це колективна відповідальність громадян Росії\".\n\nУ Латвії росіян, які біжать від мобілізації, теж не чекають. Міністр закордонних справ країни Едгарс Рінкевичс мотивував це питанням безпеки: \"З міркувань безпеки Латвія не видаватиме гуманітарних чи інших типів віз тим громадянам Росії, які ухиляються від мобілізації\", — заявив глава МЗС країни у своєму Twitter.\n\nФото: Куди росіяни тікають від мобілізації (інфографіка The Guardian)\n\n\"Багато росіян, які зараз тікають з Росії через мобілізацію, не заперечували проти вбивства українців. Тоді вони не протестували\", — зазначив він.\n\nУ Міністерстві внутрішніх справ Литви заявили, що кожен випадок надання притулку росіянам розглядатиметься окремо. Але додали, що Литва \"не має мети та можливості видавати візи з гуманітарних міркувань усім громадянам Росії, які звертаються за ними\".\n\nМіністр закордонних справ Литви Габріелюс Ландсбергіс повідомив у Twitter, що країна не надаватиме притулку росіянам, які рятуються від війни. \"Російські мають залишитися і боротися. Проти Путіна\", — написав він.\n\nДо слова, Литва, Латвія, Естонія та Польща закрили в'їзд для росіян з метою туризму ще до того, як Путін оголосив мобілізацію у РФ. Ці країни заборонили в'їзд росіянам із туристичними візами з 19 вересня до того часу, поки Росія веде війну проти України.\n\nФото: \"Росіяни повинні залишитися і боротися. Проти Путіна\" - глава МЗС Литви (скриншот twitter.com)\n\nТим часом на сайтах європейських ЗМІ розмірковують про те, що якби країни Балтії пускали росіян, це могло серйозно змінити етнічний баланс у цих державах. Так, у Латвії 25% населення становлять росіяни. І понад 40% жителів її столиці Риги — теж росіяни.\n\nПозиція Фінляндії може посилитися найближчими днями\n\nНа тлі різкої реакції країн Балтії цікаво, як тепер будуть поводитися Фінляндія та Польща, якщо росіяни масово поїдуть до них, пишуть західні ЗМІ.\n\nФінляндія, яка має найдовшу межу з Росією з усіх країн ЄС, не раз різко заявляла, що росіянам настав час заборонити в'їзд до ЄС з метою туризму. Після заяви російського диктатора про мобілізацію там знову заговорили про те, що треба зачинити двері для росіян, хоч і треба \"залишити можливість гуманітарних виїздів\". Кількість тих, хто прибуває з Росії до Фінляндії, подвоїлася буквально наступного дня після заяви Путіна.\n\nКраїна має заборонити в'їзд росіянам, заявив міністр закордонних справ Фінляндії Пекка Хаавісто на Генеральній Асамблеї ООН у Нью-Йорку. А міністр оборони країни Антті Кайкконен сказав, що мобілізація Путіна дала підстави для більш жорсткої загальноєвропейської політики щодо віз росіянам.\n\n\"Справді є підстави для суворішої візової політики (ЄС). У Фінляндії триває активна політична дискусія щодо доступу російських резервістів до притулку\", — сказав він. Дипломат зазначив, що позиція Фінляндії може посилитися найближчими днями.\n\n\"Нехай ті, хто тікає з Росії, їдуть до Каталонії або Італії\"\n\nПольща поки що не висловлювала позиції щодо ситуації з росіянами, які масово виїжджають із країни. Але один польський дипломат розповів ЗМІ про думку Варшави щодо цього питання.\n\n\"Нехай ті, хто тікає з Росії, їдуть до Франції, або Каталонії, або Італії — нехай масово отримують там політичний притулок. Країни Балтії та Польща не зобов'язані цього робити\", — сказав польський дипломат EUobserver.\n\nФото: У Польщі не хочуть бачити росіян, які тікають від мобілізації (unsplash.com)\n\nБагатьох у питанні виїзду росіян здивувала Німеччина. Там дали зрозуміти, що готові прийняти їх в країні.\n\n\"Дезертири, яким загрожують серйозні репресії, як правило, можуть отримати міжнародний захист у Німеччині. Будь-хто, хто мужньо протистоїть путінському режиму і тим самим наражається на велику небезпеку, може подати заяву про надання притулку на підставі політичного переслідування\", — заявила міністр внутрішніх справ Ненсі Фаезер місцевим ЗМІ.\n\nМ'яка лінія Берліна викликала критику з боку колишнього посла України в Німеччині Андрія Мельника: він наполягав на тому, що \"молоді росіяни, які не хочуть йти на війну, мають нарешті повалити Путіна\".\n\nБезпрецедентна ситуація. Що кажуть на рівні Євросоюзу\n\nНа початку вересня, ще до заяви Путіна, дев'ять країн ЄС вирішили припинити видачу російських туристичних віз та в цілому приймати туристів з РФ: це зробили Нідерланди, Чехія, Польща, Данія, Бельгія, Латвія, Литва, Естонія та Словаччина. У ЄС також збільшили час очікування на рішення схвалення візи з 15 до 45 днів.\n\nОднак на рівні всіх країн ЄС поки що немає єдиної думки про те, забороняти чи дозволяти надання притулку росіянам через мобілізацію у РФ. Одні країни блокують їм в'їзд у приватному порядку, інші поки що не висловилися з цього питання. У Європейській комісії заявили, що \"спостерігають\" за ситуацією.\n\n\"Поки кількість росіян, які прибувають до ЄС, здається скромною, оскільки блок вже обмежив поїздки з Росії, заборонивши прямі рейси і посиливши візові правила після вторгнення в Україну. Але, попри невеликий масштаб, це питання викликає суперечки в Брюсселі, оскільки члени ЄС дотримуються абсолютно різних підходів до росіян, які прагнуть уникнути бойових дій\", — пише France24.\n\nФото: У ЄС поки немає жодної значної думки про те, чи треба надавати притулок росіянам (unsplash.com)\n\nЄвропейські дипломати попереджають, що виробити спільний підхід буде складно. \"Єврокомісія, схоже, не хоче втручатися, якщо тільки кількість тих, хто прибуває (з РФ), не збільшиться. Імміграція — сумнозвісна болюча тема в Брюсселі, і країни ЄС люто охороняють свою прерогативу в цьому питанні\", — додають у виданні.\n\nЄвропейське законодавство дає право просити політичного притулку до ЄС. Але такий притулок це не надають автоматично, особливо якщо є загроза безпеці.\n\n\"Це безпрецедентна ситуація. Коли ми дивимося на ситуацію на цей момент з точки зору безпеки, ми маємо брати до уваги ці геополітичні проблеми, а також ризики для нашої безпеки\", - заявила прес-секретар ЄС Анітта Хіппер.\n\nЗазначимо, у Швейцарії відмовляються від туристів із Росії. А тим часом Таїланд, схоже, навпаки, зацікавлений у приїздах росіян. Там вирішили запустити чартерні рейси з РФ.",
    "Huatai - генеральний техноспонсор конференції «Asia Grains&Oils Conference in Tashkent-2022»": "Китайська компанія Huatai виступила генеральним техноспонсором другої міжнародної агропромислової конференції «Asia Grains&Oils Conference in Tashkent», яка відбудеться 14-15 вересня 2022 р. (готель International Hotel Tashkent, Узбекистан).\n\nКомпанія з 1988 р. займається випуском обладнання для переробки олійної та зернової продукції «під ключ» у провінції Хенань:\n\nОбладнання для виробництва соняшникової олії\n\nОбладнання для виробництва соєвої олії\n\nОбладнання для виробництва ріпакової олії\n\nОбладнання для виробництва арахісової олії\n\nОбладнання для виробництва бавовняної олії\n\nОбладнання для виробництва кукурудзяної олії\n\nОбладнання для виробництва лляної олії\n\nСтерилізатор етиленоксиду\n\nБезперервне комплектне обладнання для екстракції буровугільного воску\n\nКомплектне обладнання для біодизеля\n\nПродукція Huatai має сертифікати якості системи ISO9001:2008.\n\nКомпанія постачає своє обладнання як на внутрішній ринок Китаю, так і на зовнішні ринки. Зокрема, експорт здійснюється в Болівію, Перу, Єгипет, Судан, Танзанію, Руанду, Нігерію, Узбекистан, Таджикистан, Бангладеш, Таїланд, Індонезію та інші країни та регіони.",
    "Індія знизила базові імпортні ціни на пальмову та сиру соєву олію 16.09.2022": "Індія знизила базові імпортні ціни на пальмову та сиру соєву олію\n\nІндія знизила базові імпортні ціни на сире і рафіновану пальмову олію, пальмовий олеїн, а також на сиру соєву олію. Про це повідомляє агентство Reuters із посиланням на заяву уряду країни.\n\nСлід зазначити, що місцева влада переглядає базові імпортні ціни на харчові олії кожні два тижні, використовуючи ці показники надалі для розрахунку суми податку, який має сплатити імпортер.\n\nТак, ціна на сиру пальмову олію була знижена з $1192 до $996 за тонну, на рафіновану – з $1266 до $1019 за тонну, на пальмовий олеїн – з $1281 до $1035 за тонну, на соєву олію .\n\nНагадаємо, що минулого місяця, за даними національної асоціації виробників рослинних олій (Solvent Extractors’ Association of India, SEA), Індія практично вдвічі збільшила імпорт пальмової олії (до 995 тис. тонн), але скоротила закупівлю соєвої та соняшникової олії – до 244 ,7 тис. тонн (519,6 тис. тонн у липні) та 135,3 тис. тонн (155,3 тис. тонн) відповідно.\n\nОсновними постачальниками пальмової олії для Індії є Індонезія, Малайзія та Таїланд. Соєва олія переважно закуповується трейдерами з Аргентини та Бразилії. Соняшникова – з України та Росії.\n\nПозначки:ціни, пальмова олія, соєва олія, Індія",
    "Крах путіна в ООН та ШОС: політолог пояснив, чому позиція рф продовжує хитатися": "Олександр Палій розказав \"Телеграфу\" про зміни настроїв у ключових світових гравців\n\nНизка країн, які утримались при голосуванні в Генасамблеї ООН за відеоконференцію президента України Володимира Зеленського, зайняли певну вичікувальну позицію. Але ситуація на міжнародних майданчиках поступово суттєво змінюється на користь Києва в дипломатичному й переговорному протистоянні з кремлем.\n\nТаку думку в коментарі \"Телеграфу\" висловив політолог Олександр Палій.\n\nНагадаємо, на минулому тиіжні 101 країна світу висловилася за віртуальний допуск голови української держави під час дебатів сесії ООН, хоч існує вимога особистої присутності виступаючих лідерів. 19 держав утрималися (серед них — Бразилія, Монголія, Китай, Таїланд, Пакистан, Узбекистан). Причому серед тих, хто підтримав Україну несподівано опинилась Індія.\n\n\"Вони (ті, хто утримався, — авт.) дистанціюються з одного боку. Зараз є антизахідна антиамериканська позиція у Китая. І ці країни в передчутті конкуренції між КНР та США, якою можливо буде наповнене (швидше за все) 21 сторіччя. Китай утримується, але не хоче ангажуватися щільно. Він просто утримався, і може це витлумачити, як завгодно. З іншого боку, щодо Індії, яка має контракти з рф, теж в такому ж руслі звичайно раніше діяла. Хоча ми вже побачили і на саміті ШОС, що індійський прем`єр-міністр сказав: він вже давно закликає путіна припинити війну в Україні\", — каже експерт.\n\nЗа його словами, китайці та індуси намагаються особливо від ослаблення росії використати всі економічні бонуси. Наприклад, закуповують нафту (яка зараз на ринку коштує 90-100 за барель) за ціною в $60.\n\n\"Тобто мають хорошу знижку за рахунок ослаблення росії. В той же час не хочуть повністю, аби їхнє обличчя асоціювалось з цією злочинною війною. Тому вони намагаються робити, так би мовити, pocker face. Тобто, що вони до цього ніякого відношення не мають. Хочуть зберегти таку собі моральну міну при отриманні всіх можливих бенефітів від послаблення рф. Зараз абсолютно явно позиції росії захитані в результаті її поразок в Україні та за підсумками санкційного західного тиску. І це робить кислотним рф та співробітництво з нею\", — додав Палій.\n\nЗазначимо, 20 вересня в ООН стартують спільні дебати 77-ї Генеральної Асамблеї. Тиждень високого рівня — одна з найочікуваніших подій року в Організації Об'єднаних Націй, коли до Нью-Йорка з'їжджаються глави держав та урядів країн світу. Останні два роки через пандемію коридори штаб-квартири були порожніми, а заздалегідь записані виступи транслювалися на великих екранах. Цього року у такому режимі виступить лише президент України.\n\nНагадаємо, раніше в США називали три причини, через які так і не визнали росію країною-спонсором тероризму, проте жодна з них не витримує критики.\n\nПеред тим Сенат США прийняв резолюцію і закликав Держдеп визнати росію країною-спонсором тероризму, а Конгрес США почав розробляти критерії для цього. Однак пізніше, як повідомляв \"Телеграф\", президент США Джо Байден заявляв, що росія не має бути визнана державою-спонсором тероризму.",
    "Світ поки що не готовий визнати росію державою-спонсором тероризму, — Агія Загребельська": "Позитивне рішення від США щодо визнання росії державою-спонсором тероризму навряд чи буде прийняте в найближчий час, оскільки світ до цього ще не готовий з трьох причин. Про це в ефірі ГІТ повідомила юристка, засновниця ГО «Ліга антитрасту» Агія Загребельська.\n\nПо-перше, на її думку, це ядерні зобов’язання росії.\n\n«Це все вимагає участі росії і виконання нею зобов’язань тобто фактично буде це певним таким подарунком, я б навіть так сказала, росії, щоб зрозуміти, що вона більше ніяких обов’язків не має. І по-суті, теоретично вона може перетворити будь-яку атомну станцію, свою: ту, яку вона побудувала і на яку вона постачає не обхідні відповідні ресурси, на щось схоже на ЗАЕС як засіб шантажу», — наголосила Агія Загребельська.\n\nДруга причина — це країни, що дотримуються нейтралітету і прагнення їхньої влади продовжувати торгівельно-економічні зв’язки з росією.\n\n«Це Африканський континент, це країни Близького Сходу, це окремі країни Індо-Тихоокеанського регіону, такі як, до прикладу, Індонезія або Таїланд, або навіть Сінгапур, не дивлячись на те, що він приєднався до частини санкцій», — зазначила засновниця ГО «Ліга антитрасту».\n\nЯкщо ці держави продовжать торгівлю з рф, це матиме негативний вплив на механізм визнання росії державою-терористом.\n\nТретьою причиною є те, що якщо росія буде визнана державою-терористом, то громадяни США, які вважають, що постраждали від злочинної терористичної діяльності, мають право в першочерговому порядку звернутися до суду в Сполучених Штатах і відшкодовувати збитки (шкоду), в тому числі, і за рахунок замороженого майна.\n\nВраховуючи слова Байдена, питання визнання росії державою-терористом залишається відкритим.\n\n\n\n\n\n",
    "Україна знову серед світових лідерів з використання криптовалют. Що про це відомо?": "Україна увійшла в трійку у світовому рейтингу впровадження криптовалют. Таке дослідження провела аналітична блокчейн-компанія Chainalysis.\n\nЩо сталося\n\nМета дослідження — визначити, де індивідуальні, непрофесійні інвестори найбільше використовують цифрові активи. Країни ранжовані не за обсягом транзакцій, а за тим, яку частку грошей люди вкладають у криптовалюту.\n\nУкраїна — третя в загальному рейтингу впровадження криптовалюти. Перед нами — В’єтнам і Філіппіни. Аналітики простежили кореляцію між тим, як інтенсивно впроваджується криптовалюта і доходом населення.\n\nЗ 20 країн з найвищим рейтингом впровадження криптовалюти:\n\n10 мають рівень доходу нижче середнього: В’єтнам, Філіппіни, Україна, Індія, Пакистан, Нігерія, Марокко, Непал, Кенія та Індонезія;\n\nвісім мають рівень доходу вище середнього: Бразилія, Таїланд, Росія, Китай, Туреччина, Аргентина, Колумбія та Еквадор;\n\nдві країни мають високий дохід: США та Велика Британія.\n\nВідзначено, що в країнах із доходом нижче та вище середнього часто покладаються на криптовалюту для надсилання грошових переказів, збереження заощаджень під час нестабільності звичайних грошей та щоб задовольнити фінансові потреби, характерні для їхніх економік. Ці країни схильні покладатися на біткоїни та стейблкоїни більше, ніж інші.\n\nПідтримайте Vector\n\nЗнайшли помилку? Виділіть її і натисніть Ctrl+Enter",
    "Світове виробництво цукру встановить п'ятирічний рекорд — AgroPortal.ua": "У сезоні 2022/2023 МР очікується профіцит світового балансу цукру понад 5,5 млн т. Це пов'язано з очікуваннями збільшення виробництва цукру в поточному сезоні на 4,5% порівняно із сезоном 2021/2022 МР до рекордного за останні 5 років рівня — 181,9 млн т.\n\nПро це повідомляється у звіті Міжнародної організації по цукру ISO.\n\nФундаментальним фактором, що вплинув на збільшення оцінки загального обсягу виробництва цукру в світі у 2022/2023 МР, стало збільшення виробництва цукру в низці таких країн: Бразилія — на 5,4 млн т порівняно з минулим сезоном, Таїланд — на 1,9 млн т і Китай — на 0,4 млн т відповідно.\n\nРівень споживання цукру у сезоні 2022/2023 МР за оцінкою ISO збільшиться на 0,51% — до 176,3 млн т.\n\nЗбільшення обсягів експорту в 2022/2023 МР становитиме 1,8% — до 62,9 млн т. Водночас імпорт за оцінкою ISO скоротиться у новому сезоні на 0,81% та становитиме 60,5 млн т.\n\nПрогнозований профіцит світового балансу та торгового балансу вплине на збільшення світових запасів цукру. За прогнозною оцінкою ISO, у 2022/2023 МР світові запаси цукру зростуть на 3,2 млн т порівняно з 2021/2022 МР — до 96,3 млн т.",
    "La Nina може ще більше посилити проблеми з постачанням на сільськогосподарських ринках – прогноз 14.09.2022": "La Nina може ще більше посилити проблеми з постачанням на сільськогосподарських ринках – прогноз\n\nКліматичний феномен Ла-Нінья, що триває, може тривати третій рік, перетворившись на так зване потрійне падіння Ла-Нінья, рідкісний випадок. Це, ймовірно, посилить невизначеність, що нині панує на сільськогосподарських ринках, оскільки оцінки пропозиції різних продовольчих товарів цього року похитнулися, в основному через несприятливі погодні умови у провідних країнах-виробниках.\n\nЦіни на пшеницю, кукурудзу та соєві боби залишалися волатильними з тенденцією до зростання. Погода, хоч і не єдиний фактор, була основною рушійною силою цих коливань.\n\nЛа-Нінья, ймовірно, триватиме всю зиму в Північній півкулі 2022-23 років з ймовірністю 91% у вересні-листопаді і зменшиться до 54% ​​у січні-березні 2023 року, що, згідно з останніми прогнозами, робить Ла-Нінью першим потрійним явищем у Століття, це явище надає різний вплив на сільське господарство по всьому світу, і особливо воно зачіпає Бразилію, Аргентину, США та Австралію – ключових постачальників кукурудзи, соєвих бобів та пшениці.\n\nКукурудза, соєві боби у Бразилії\n\nПівденні регіони Бразилії схильні до посушливих погодних умов під час Ла-Нінья.\n\nУ 2020-21 маркетинговому році виробництво кукурудзи в Бразилії різко скоротилося через погодні умови в Ла-Нінья. Виробництво першого врожаю кукурудзи в 2021-22 МР, яке становило понад 21% від загального обсягу виробництва в країні, також скоротилося через посуху, спричинену Ла-Ніньєю.\n\nПерший урожай кукурудзи в Бразилії висаджують з вересня по грудень і збирають у лютому-травні, тоді як другий урожай кукурудзи висаджують із лютого до березня і збирають у червні-липні.\n\nУрожайність сої у південних штатах Бразилії також різко впала у 2019-20 та 2021-22 роках через вплив Ла-Ніньї.\n\nЗа даними Бразильського національного інституту метеорології, прогнози погоди, як і раніше, показують спорадичні опади нижче середнього рівня практично у всьому південному регіоні Бразилії у жовтні та листопаді.\n\nЛа-Нінья в Аргентині\n\nОсновні сільськогосподарські регіони Аргентини страждають від посухи, а найпосушливіша зима з 1995 року викликає побоювання з приводу виробництва основних зернових та олійних культур у сезоні 2022-23 років.\n\nІсторично склалося так, що вплив Ла-Ніньї впливав на врожай в Аргентині несприятливо, порівняно з її північним сусідом Бразилією. Урожайність кукурудзи, пшениці та сої постраждала протягом більшої частини років.\n\nХоча в Аргентині в 2022-23 роках ще не почалася сівба ранньої кукурудзи, місцеві учасники ринку сировини заявили, що виробництво, ймовірно, буде нижчим, ніж у попередньому сезоні.\n\nЗгідно з попередніми прогнозами Зернової біржі Буенос-Айреса, вже спостерігається невелике скорочення площ під кукурудзою та пшеницею у 2021-22 МР порівняно з аналогічним періодом минулого року.\n\nПосуха, урагани у США\n\nЛа-Нінья в США зазвичай призводить до більш холодних і штормових умов на Півночі, але тепліших умов на Півдні. Постійні посушливі умови у південних районах США призвели до значного зниження оцінок урожайності пшениці у США у 2021-22 МР. Однак цього року умови, як очікується, покращаться порівняно з попереднім роком.\n\nПосуха, що спостерігалася на Середньому Заході, також вплинула на сівбу кукурудзи в 2022-23 МР, що призвело до зниження оцінок урожайності.\n\nЛа-Нінья також призводить до наднормальної ураганної активності в Атлантичному басейні. Минулого року урагани вплинули на експорт зерна із США через масштабні збитки інфраструктурі.\n\nДосі цього сезону ураганів ознаки цього були обмеженими.\n\nАвстралійська пшениця – зовсім інша історія\n\nЛа-Нінья зазвичай призводить до вологих умов у східній Австралії, що сприяє посіву пшениці.\n\nПоточні прогнози передбачають вищі шанси випадання опадів в Австралії в зимово-весняний період вище середнього та збільшення виробництва пшениці в країні.\n\nАвстралійське бюро економіки та науки сільського господарства та ресурсів підвищило свій прогноз виробництва пшениці на 2022-23 МР до ​​32,2 млн. тонн із 30,3 млн. тонн. Згідно з джерелами, обсяг виробництва, ймовірно, збільшиться через достатню кількість опадів в останні місяці, що призвело до збільшення вологості ґрунту, повідомляє S&P Global Platts.\n\nХоча Ла-Нінья зазвичай підтримує сільськогосподарське виробництво за рахунок збільшення кількості опадів, вона також пов’язана з катастрофічними повенями на півночі Австралії.\n\nВологий мусон у Південно-Східній Азії\n\nКількість опадів, пов’язаних із літнім мусоном у Південно-Східній Азії, як правило, перевищує норму під час Ла-Нінья, що сприятливо позначається на виробництві рису. Індія, Пакистан, Таїланд та В’єтнам є основними виробниками рису, на частку яких припадає понад 70% світової торгівлі рисом.\n\nВрожайність рису, як правило, підтримується великою кількістю опадів, оскільки це вологоємна культура.\n\nОднак дощі в Індії під час сезону посіву рису цього року були спорадичними. Ла-Нінья, ймовірно, призведе до продовження сезону південно-західних мусонів, який зазвичай закінчується з вересня до жовтня. Це може вплинути на зрілі рисові посіви на полях.\n\nПосуха у деяких частинах Африки\n\nЛа-Нінья асоціюється з дефіцитом опадів у екваторіальній східній Африці. Східна Африка вже переживає найсильнішу посуху протягом останніх чотирьох десятиліть, причому п’ять років поспіль спостерігаються суворі посушливі умови.\n\nПівденний Судан, Сомалі, Ефіопія, Кенія, Танзанія, Руанда та Уганда, ймовірно, отримають меншу кількість опадів у результаті Ла-Ніньї, що призведе до зниження оцінок виробництва продовольства на тлі нестачі зерна у світі.\n\nУ Східній Африці дефіцит опадів, що зберігається, різко обмежив перспективи виробництва, що призвело до серйозних наслідків для продовольчої безпеки, йдеться в доповіді Продовольчої та сільськогосподарської організації.\n\nПадіння виробництва в країнах Східної Африки може бути зустрінуте зниженням поставок в інших країнах, що ще більше посилить проблеми з поставками, повідомляє oilworld.ru з посиланням на S&P Global Platts.\n\nПозначки:кукурудза, соя, США, Австралія, Бразилія",
    "Юрій Горбунов – про орден від президента, концерти для військових, важливість заборон та майбутнє родини": "Юрій Горбунов – про орден від президента, концерти для військових, важливість заборон та майбутнє родини\n\nЮлія КАЦУН 18 вересня 19:00 0\n\nФото: 1+1\n\nЮрій Горбунов – один із тих, кому президент присвоїв нагороду з нагоди Дня Незалежності. Телеведучий зізнається, що, мабуть, це за те, що впродовж всіх цих місяців робить з колегами концерти для військових. Навіть якісь перші успіхи молодшого сина Данила, якому у серпні виповнився рочок, бачив тільки по відеозв’язку.\n\nЗ Юрієм Горбуновим ми поговорили про гумор, який рятує, про його особисту точку опори в ці дні, роботу у ранковому шоу каналу 1+1, «Голос країни» та якими бачить країну і свою родину через 5 років.\n\nПерший концерт ми провели для танкістів з-під Чернігова\n\n- Юро, орден «За заслуги» ІІ ступеня - це ваша перша така нагорода?\n\n- У мене є звання «Заслужений артист України» і орден «За заслуги» III ступеня. Я так думаю, це нагорода за ті концерти, які ми робили для ЗСУ. Починаючи з кінця березня і початку квітня ми провели багато концертів для різного роду військ в різних точках нашої країни. І продовжуємо це робити. Незмінною в нас лишається моя команда зі студії «Магарич» - автори «Скаженого весілля», «Скажених сусідів», «Останнього москаля» Микола, Ярослав, Богдан і Кирило, - до нас інколи доєднуються «Вар’яти» і різні артисти. З нами їздили Олександр Пономарьов, Дзідзьо, Світлана Тарабарова, Даша Астаф’єва, Христина Соловій. Як з’ясувалося, ці концерти є надзвичайно актуальними, важливими і потрібними для наших військових.\n\n- Ви, я так розумію, відповідаєте за гумор?\n\n- Не тільки. Я і ведучий, і учасник в деяких номерах, і частково організатор цих концертів. Все почалося з того, що продюсер Сергій, всі його називають «Картина», подзвонив мені ще на початку весни з пропозиціями перших концертів.\n\nЦікаво, що сам концерт іде півтори години, а ось фотографування з хлопцями та дівчатами може займати й дві години. Для наших захисників обійми, селфі, просте спілкування, потискання рук є також надзвичайно важливими. Як потім зізнаються їхні командири, вони ще тижнями обговорюють ці концерти, згадують, як усе було, сміються, у них від цього піднімається настрій і вони чекають на них знову.\n\nДля нас це теж дуже важлива історія. Особливо було складно, коли зник бензин. Мало того, що він був дорогий, так його ще й не можна було знайти. Доводилося шукати різні варіанти, щоб заправити машини, доїхати, відпрацювати і повернутися.\n\nАле, на мій погляд, це важлива робота. Коли ми тільки починали, я не зовсім розумів, як військові будуть сприймати гумор. Наш перший концерт провели для танкістів з-під Чернігова, які були на ротації. Я тоді ще в командира запитував, чи сприймуть вони концерт, побудований на гуморі? На що він відповів: «Не знаю, як будуть реагувати, але думаю, що добре, бо ці хлопці місяць не сміялися». І коли в кінці ми отримали просто шквал аплодисментів, побачили, як живо хлопці реагували, як у них знову починали світитися очі, зрозуміли, що це пігулка від тих жахіть війни, які переживають наші військові.\n\n- Які жарти сьогодні заходять?\n\n- Все, що стосується путіна х…ло, ситуації з росією, бо росія – ворог номер один, і ця тема заходить. Але успішно йдуть і номери, які не пов’язані з війною, – це і сімейні стосунки, і стосунки теща-зять, класичні довоєнні теми, які в Україні завжди були актуальними і залишатимуться такими, навіть коли закінчиться війна. Сімейні стосунки є так само важливими, їх ніхто не відміняв під час війни.\n\n- А як воно - жартувати, коли в залі військові, кожен зі своїм болем, пережитими жахіттями? От виходити на сцену і змусити їх посміятися?\n\n- Виходимо як артисти, які налаштовуються на роботу. Іноді це дуже складно зробити. Особливо, коли ми тільки почали, а тут - повітряна тривога. Ми йдемо в укриття, потім знову всі збираємося, знову починаємо концерт. І нібито емоційний стан такий, що не до концерту, його треба відміняти або переносити. Але все ж таки ми переламуємо цей момент, беремо себе в руки, і як тільки ти починаєш працювати, все одразу стає на свої місця, а з залу йде зворотна реакція.\n\nНа мій погляд, і це підтверджують наші концерти, задача ворога не тільки нас знищити фізично, а ще й морально. Він хоче, щоб люди боялися, щоб були закриті театри, щоб не було концертів, щоб не сміялися, не веселилися – щоб не було нічого пов’язаного з чимось позитивним. А коли вся нація буде безперервно місяцями знаходитися в депресії – це нічим добрим не закінчиться. Тому культурна оборона, або культурний фронт, як ми його називаємо, має дуже велике значення.\n\nМій дід, який воював у Другу світову, розповідав, що коли до них приїжджали артисти з концертами, то вони тими концертами ще жили місяцями, згадували, як вони співали, як виглядали артисти. Для них це реально була подія.\n\nІ сьогодні, попри існування інтернету, YouTube і всього іншого, живе спілкування з артистами теж є надзвичайно важливим. От підходять здоровенні двометрові хлопці, обіймають тебе і говорять: «Горбунович Горбунов, якби не війна і не цей концерт, ми б ніколи не подумали, що зможемо тебе отак запросто обійняти». Мені велика честь стояти поруч з ними – з хлопцями і дівчатами, які дивляться в очі смерті і боронять нашу країну. Це велика місія, коли кожен на своєму місці і кожен робить максимально те, що може. Вважаю, що наша робота є так само частиною великої роботи, яку робить кожен українець для перемоги.\n\n- Так, коли кожен на своєму місці робить, що може, для перемоги, це варто поваги. Але є такі, які можуть лише критикувати. Навіть повертаючись до нагород - не всім сподобався список. Мовляв, чому тим дали, а тим – ні, а той зробив більше, а той - менше. Не розчаровує, коли люди цькують своїх?\n\n- Люди завжди будуть цькувати своїх, і стосується це не тільки українців. Це людська натура. Іноді образливо, коли люди недосипають, недоїдають, недовідпочивають, зранку до ночі працюють, а їм потім в коментах пишуть: «Ой, та нічого ви такого особливого і не зробили». Але моя позиція з цього питання вже давно вироблена і вона завжди однозначна: як правило, пишуть таке ті люди, які дійсно нічого не роблять.\n\nЯ, наприклад, не маю часу годинами листати чужий Інстаграм, а тим паче щось у ньому писати, критикувати, дописувати і аналізувати. Адже для того, щоб написати якусь гидоту, треба як мінімум проаналізувати. А коли ти зайнятий, в тебе немає часу цього робити.\n\nНа мій погляд, і так було завжди, пише та «диванна сотня», яка таким чином набиває собі якусь ціну, або вважає, що це їхній вклад у велику справу. Мене, звичайно, деколи засмучують такі коменти, але я все-таки стараюся відсторонитися і не звертати на них уваги. Хорошим для всіх не будеш, а це іноді заважає тобі робити твою справу.\n\nЮрій Горбунов каже, що концерти та гумор дуже важливі, адже це пігулка від тих жахіть війни, які переживають наші військові. Фото: Instagram.com/gorbunovyuriy/\n\nМоя точка опори – це діти і дружина\n\n- У червні ви стали ведучим «Сніданку з 1+1», повернулися у ранкове шоу через 20 років. Це була пропозиція каналу?\n\n- Це була пропозиція каналу, і я за неї вхопився з великим задоволенням, бо великих шоу зараз немає, а працювати хочеться і працювати треба. Я теж думав: цікаво – а як це буде? Бо мені вже здавалося, що я свій гештальт з ранковими програмами закрив. А тут доля так повернулася. Атмосфера ранкового шоу - це справжній скарб для роботи професійного ведучого.\n\nПо-перше, конкретно я не почуваюся там господарем, тому що там є господарі – Руслан, Люда, Єгор і Неля, які є постійними ведучими, а ти ніби вклинюєшся туди третім. Але так ще більш цікаво, бо це вже стосунки не двох людей, а трьох. Різні гості, ти постійно в курсі всього, що відбувається, ти в робочому тонусі. Мені здається, це дуже важливо, бо нам не можна цей тонус загубити. Однаково ринок відновлюється, все потрошку починає рухатися, і ворогові не вдасться зробити так, щоб усе виключилося і нічого не працювало. Це не про українців.\n\nПо-друге, скажу відверто, мені ставили питання, чи не є ця робота якимось кар’єрним спадом. Для мене це справді честь бути ведучим ранкової програми, тому що команда Юлії Жмакіної – це для мене так само відкриття. Команда настільки спрацьована професійно, що, з одного боку, – все дуже демократично, а з іншого – все підпорядковано внутрішнім правилам, які працюють. Тому я дуже радий, що є нагода попрацювати у «Сніданку», і роблю це із задоволенням.\n\n- Ви довгий час були без роботи, Катя - теж. Жили на заощадження?\n\n- Так, на заощадження. І нам, на щастя, виплачують заробітну плату на роботі. Не в повному об’ємі, але платять, і це дуже важливо, тому що у багатьох компаніях пройшли скорочення, багато компаній позакривалися. В 1+1, на щастя, все функціонує, і, дякувати Богу і нашому керівництву, ми маємо можливість виживати в умовах війни.\n\n- До речі, слоган «Сніданку» - «твоя точка опори». Хто і що для вас є точкою опори в ці часи?\n\n- Це мої діти, з якими ми то онлайн, то офлайн спілкуємося. Вони надихають і нагадують тобі про те, що треба жити, працювати, рухатися, йти вперед. Це, безперечно, дружина. І це патріотичний підйом, який зараз переживає наша країна, коли ти разом з усією нашою великою нацією рухаєшся в одному напрямку до перемоги, робиш все від тебе можливе, щоб перемога настала якомога швидше. Це те, на що не розраховував ворог. Це те, чим, напевно, ворог здивований і вражений. І, думаю, не тільки ворог. Напевно, увесь світ так думав: зараз українці розбіжаться, здадуться - і на цьому все закінчиться, бо вони ж такі добрі, веселі і неагресивні. А українці показали приклад всьому світу, як треба боротися, як треба гнати ворога, який в 5-7 разів перевищує чисельністю живої сили і техніки.\n\n- Вже відомо, що 12-й сезон «Голосу країни» повертається в ефір 2 жовтня і буде виходити на ТЕТ. Це для вас, як ведучого шоу, стало приємною новиною?\n\n- Так, бо вперше в історії проєкту ми всі разом будемо не тільки піснею підіймати бойовий дух, а й допомагати ЗСУ. «Голос країни» разом з фондом «Повернись живим» та платформою Dobro.ua оголосили збір коштів на засоби аеророзвідки для українських захисників, що працюють в зоні активних бойових дій – це 3 мільйони гривень! На спеціальний благодійний номер 88007 можна буде відправити смс і таким чином зробити свій донат, або ж підтримати наших захисників на dobro.ua. Зібрані благодійні внески будуть витрачені на комплект техніки для цілої бригади на передовій, а саме – дрони, які стануть «очима» бійців і допоможуть в спостереженні та зборі розвідної інформації. Це врятує більше життів, дасть змогу звільнити більше територій України від окупанта і допоможе наблизити нашу перемогу!\n\n«Голос країни-12» повертається в ефір 2 жовтня. Фото: Instagram.com/gorbunovyuriy/\n\nВ планах – повний метр про похорони путіна\n\n- Що ви, можливо, плануєте знімати?\n\n- Ми зняли серіал «Скажені сусіди» для 1+1, який не встиг вийти через війну. І ми з 1 жовтня стартуємо зі зйомками 24 серій «Скажених сусідів-2». Це, звичайно, не та ціна за серію, не ті гонорари артистів, режисерів і продюсерів, але я дуже радий, що ми йдемо в авангарді і відновлюємо індустрію.\n\nПід час війни ми випустили повнометражний фільм «Скажені сусіди. Нові історії», який, попри повітряні тривоги, зібрав майже 2 мільйони гривень. Це чиста комедія, яка ніяк не пов’язана з війною, і ми мали практично заповнені зали, що ще раз говорить про те, що позитивні емоції для людей під час війни є надзвичайно важливою пігулкою. А ще у нас були безкоштовні ряди в сеансах для ЗСУ, і вони весь час були зайняті.\n\n- Це за власні кошти чи є якісь інвестиції?\n\n- Зараз ніхто коштів не дасть. Це все з наших коштів, які зекономлені з попередніх проєктів, і частково інвестиції замовника.\n\n- У планах у вас також є повний метр з гарною назвою «Похорони путіна, або земля тобі стікловатою».\n\n- Так, ми б хотіли, щоб це був повний метр для кінотеатрів. Ми зараз в розробці самої ідеї. Коли вона буде готова, хлопці швидко включаються в написання. Сподіваюся, ми цей проєкт запустимо, і він буде успішний. Там дуже гарно закручений сюжет. Нехай наша назва фільму пошвидше в реальному житті прискорить цю подію – похорон путіна.\n\n- А хто може зіграти путіна? По-перше, типаж, по-друге, це ж буде як прокляття якесь.\n\n- Ми ще кастинги не робили, але у мене є кілька ідей стосовно акторів, теоретично схожих. Для будь-якого актора грати таких персонажів, як Сталін, Гітлер, путін – а це все з однієї лінійки – надзвичайно важливий виклик, бо треба зіграти так, щоб тобі повірили. До того ж, грати монстрів не так вже й просто.\n\nТелеведучий із задоволенням повернувся у ранкове шоу. З Русланом Сенічкіним та Людмилою Барбір. Фото: 1+1\n\nНічого нашого я би росіянам не віддавав\n\n- Як, на ваш погляд, нині боротися з російською культурою? Чорні списки свого часу не дуже працювали. Люди мають самі до цього прийти? Чи заборони – це правильний шлях?\n\n- Це правильний шлях, як на мене. Люди вже й самі відмовляються. Тепер вже всім зрозуміло, що між нашими народами немає нічого спільного Ми – слов’яни, вони – ні, це вже вчені довели, це кочові племена, які тепер називають себе слов’янами.\n\nДумаю, прірва між нами вже років на 70-80, не менше. І чим більше буде ця прірва, тим більше шансів і для українських естрадних артистів, і для кіно, і для культури.\n\nНі для кого ж не секрет, що активна радянсько-російська пропаганда зробила свою справу. Є багато людей, які і далі розмовляють російською мовою, і далі дивляться в той бік. Тому заборона законами є теж дуже важливою штукою. Наприклад, у Європі існує сувора дисципліна на дорогах не тому, що всі європейці такі дисципліновані і правильно виховані, а тому, що там дуже високі штрафи і працюють закони. Порушив один раз, другий – і це сильно б’є по кишені.\n\nТому заборона якихось речей, отакий свого роду штраф, грає свою роль. І коли ти до цього звикаєш, тобі й в голову не приходить щось порушувати.\n\nТак само і тут. Є закон, він тобі може подобатися чи не подобатися, але він є. Тому закони, які забороняють, є дієвими, і я за них.\n\n- Про сучасників немає про що й вести мови, їм немає тут місця. А як щодо війни з письменниками, яких вже давно немає в живих? За Булгакова, наприклад, зараз точаться суперечки. Чи можна їх судити у наші часи? І, з іншого боку, чому ми повинні все їм віддавати?\n\n- Як насправді Булгаков ставився до України, ми зараз сказати не можемо, бо ми не можемо в нього запитати. Ми можемо апелювати до висловів деяких його персонажів в книгах і фільмах згодом. Але це позиція персонажів. Чи це позиція самого Булгакова – ми не знаємо.\n\nМоя позиція така, можна з нею погоджуватися чи ні, – нічого нашого я би їм не віддавав. Ні Булгакова, ні Гоголя, нікого, хто має українське коріння, українське походження. Наше має бути нашим. Як Гоголь, який писав російською, так і Сікорський, який є українцем, але жив в Америці і працював для Америки.\n\nВсе наше, хороше воно чи погане, це є наше. Тому я би не віддавав їм жодної букви, жодного персонажа, жодного прізвища. Все наше додому.\n\n- Вони й так привласнили собі багато чого, що їм насправді не належить.\n\n- Мене й раніше ці речі засмучували. Пам’ятаю, десь у 2009-му, коли літав до Москви по роботі, заходиш в аеропорту «Шереметьєво» до ресторану, відкриваєш меню, а там написано - національна кухня: борщ, вареники, вінегрет, деруни. Мене це так коробило. А де ж ваша національна кухня? І десь у самому низу написано – щі і пельмені. Ну як так? Пельмені теж не їхні. Присвоєно абсолютно все. Виявляється, як зараз пишуть історики, навіть матрьошка не така вже й російська. Абсолютно нічого свого не мають. Все вкрадено, присвоєно, і вони це роблять до сьогоднішнього дня. Тому я би їм українського нічого не залишав.\n\n- Як думаєте, а з українськими акторами, які мовчать, наші режисери матимуть справу? Та ж Галина Безрук у нас багато знімалася, але зараз намагається просто перечекати у росії.\n\n- Вони вже не будуть тут зніматися. Їх і запрошувати не будуть, і самі не будуть їхати. Вони зробили свій свідомий вибір. Вони віддають перевагу своїм якимось цінностям і таким чином зраджують свою батьківщину. Це все залишається на їхній совісті. Це їхня особиста справа, яка потім буде впливати на їхнє життя.\n\nЗвичайно, вони не зможуть більше повернутися додому, у них з’явилася нова батьківщина. Пробачать їм українці чи не пробачать – не знаю. Але точно назад їм дороги немає. І якщо вони з цим вибором згодні далі жити – така їхня доля. Тут нічого не зробиш.\n\nЗ 2014 року на деяких каналах все одно знімалися серіали з російськими акторами. І зараз з цими серіалами, які не вийшли в ефір, проблема – вони або йдуть в смітник, або їх треба перезнімати, вирізати цих акторів, тобто продюсери і режисери наступили на ті ж вила, які самі собі поставили.\n\nЯк зізнається Юрій Горбунов, його надихають сини Данило та Іван і нагадують, що треба жити і рухатися вперед. Фото: Instagram.com/gorbunovyuriy/ ​\n\nБачу свою родину у країні, яка є наймоднішою країною у світі\n\n- Данилові 19 серпня виповнився рочок, ви часто на відстані через роботу, волонтерські проєкти. Багато моментів дорослішання сина пропустили?\n\n- Так, і це шкода. Це той час, який вже ніяк не повернути. Коли почалася війна, йому було 5 місяців, він лежав у візочку, через два місяці він уже сидів, ще через місяць за ручку пішов, а зараз він в телефоні дивиться на мене і говорить «тата». Або коли ми з ним разом, він мене не просто роздивляється, а торкається за брови, ніс, вуха – тактильно знайомиться зі мною. Отак війна змінює людські долі, але це все одно велике щастя, бо діти живі.\n\n- Іванові наступного року вже до школи. Готуєтеся?\n\n- Ми активно зараз працюємо над тим, щоб цей рік не пропав, щоб наступного він пішов у школу підготовленим. У нас є підготовча школа, він відвідує онлайн-уроки з викладачкою, яка вчить з ним букви, цифри. Звичайно, онлайн – це не зовсім навчання, але до всього можна призвичаїтися.\n\n- А як він заповнює прогалини у спілкуванні з однолітками, коли все навчання - онлайн?\n\n- Іван – людина дуже активна, йому постійно потрібні друзі, з кимось розмовляти. Як каже наша мама, він весь пішов у неї, бо я був трішки інакшим, більш замкнутим, нових людей сильно близько до себе не підпускав. Тому Іван, де б ми не знаходилися – в автобусі, потязі чи на дитячому майданчику, - тут же знаходить собі друзів, попри те, якими би мовами вони не розмовляли. Мова для нього не має значення. Він там сказав yes, там – hola, він дуже багато дивиться різних програм іноземними мовами, тому потім використовує нові слова у своєму житті. Для нього компанія дітей надзвичайно важлива. І діти теж до нього тягнуться, є в нього якась лідерська позиція. Він завжди знайде собі компанію, щоб проводити разом час.\n\nМи ще до війни їздили у відпустку в Таїланд, і Іван познайомився з хлопчиком із Австралії. Кожен говорив щось своєю мовою, потім той хлопчик щось українською тулив, Іван – англійською, і хлопці стали справжніми друзями, дарма що між ними був мовний бар’єр. Всю відпустку вони провели разом. Як з’ясувалося, не особливо потрібна їм була мова, щоб спілкуватися.\n\n- У Каті дуже важкий проєкт з пошуку зниклих, який не може не вибивати з життя. Як ви її підтримуєте?\n\n- Це справді дуже важка робота, емоційно виснажлива. Я по можливості всюди, де можу, підключаюся. Але в цій справі є люди, які роблять ще важчу роботу. Я навіть нещодавно з Катею на цю тему говорив, що в порівнянні з ними її робота є посильною. Я говорю зараз про волонтерів, які шукають людей в моргах, в пакетах, які лежать місяцями, намагаються ідентифікувати людину по якихось речах, іноді вже в такому стані, що й ідентифікувати немає по чому. Оце є та робота, яку дійсно важко робити. «Пошук зниклих» - надзвичайно важливий проєкт і для Каті, і для країни. Це об’єднання багатьох сил багатьох людей.\n\n- Влада радить нам готуватися до зими, бо всяке може бути. Ви готуєтеся?\n\n- Ми живемо за містом, у нас є запас дров, камін, який можна топити. Можна хіба що ще вугілля докупити.\n\nНасправді це правильно, що нас готують до зими. Думаю, не все так буде страшно, як зараз розповідають. Проте краще підготуватися, а там все буде добре, ми переживемо цю зиму, а там уже й Перемога – будемо вірити у краще.\n\n- Ви з колегами започаткували проєкт «Всеукраїнська капсула часу» і пропонували усім подумати, якими ми будемо через 5 років. Якими ви бачите себе, свою родину через 5 років?\n\n- Я бачу свою родину у країні, яка є наймоднішою країною у світі. Країна, яка перемогла дуже сильного потужного ворога. Країна, яка диктує якісь новітні речі світу. Хоча навіть зараз у Європі дивуються, наскільки українці просунуті в деяких питаннях. Наприклад, в багатьох країнах навіть ніколи не чули, що може бути такий корисний додаток, як «Дія», або переказ коштів з картки на картку. Є такі речі, в яких українці є прогресивною нацією. Причому вже давно. А через 5 років це буде країна, яка диктує моду, правила, країна, на яку рівняються і якою самі українці пишаються.\n\nСвою родину в нашій країні я бачу щасливою, успішною, дітей, які вчаться, розвиваються. Це країна, в якої ні з ким немає ніяких візових обмежень, українці вільно подорожують світом, вчаться нового і розповідають про своє, і наша країна є членом Євросоюзу.\n\nІ це буде навіть швидше, ніж через 5 років. Через 5 років ми просто будемо констатувати факт, що це так.\n\n- А ще, як казала Катя, після Перемоги ваша родина стане більшою. Хай так і буде – у вас все гарно виходить.\n\n- Дай Бог. Поки що вона мені говорить – навіть не підходь з цим питанням до мене (сміється).",
    "Незручні люди, рольові моделі та популярність. Як ви думаєте? Ігор Перція, керівний партнер фонду Hypra": "Керівний партнер фонду прямих інвестицій Hypra, фокус — Web 3.0.\n\nЕкспартнер венчурного фонду TA Ventures.\n\nКолишній регіональний директор інвестиційного клубу ICLUB.\n\nЗ 14 років займається картингом.\n\nПоставив ціль заробити $100 млн за 5–10 років.\n\nНазиває себе незручною людиною.\n\nНе працює в корпораціях.\n\nВважає, що нам бракує децентралізації в головах.\n\nПро себе Я партнер, який вміє продавати та будувати взаємини з людьми довкола. Багато років тому мене занесло в інвестиції. Там і залишився. Впевнений, що я не легкий та зручний партнер. Зате дуже чесний та справедливий. Зручні люди — ті, з якими не виростеш, але буде комфортно. Здебільшого корпорації складаються з таких людей. Вони не сперечатимуться та не поставлять складних питань. Тому корпорації й стагнують. Якось один фаундер сказав мені, що не бере інвестиції, бо через них закінчиться його релакс-життя. Він розуміє, що не зробить на своєму бізнесі сотні мільйонів доларів. Проте йому більше подобається насолоджуватися життям. Це дуже проста історія саме про зручність. Мій партнер Діма Волконський каже, що я класний пасажир на правому сидінні. Можу радити їхати швидше чи повільніше. Якщо ж водій вирішить їхати 60 км в годину та повертати наліво, то що я зроблю? Нічого. Але якщо попросить: «Ігорю, подивися, де заправка», — я допоможу.\n\nПро ставлення до роботи У мене не бідна сім’я. Не можу сказати, що чогось не мав у дитинстві. Проте у 14 чи 15 років я чітко усвідомив, що якщо сам собі не допоможу, то ніхто цього не зробить. У житті все залежить лише від мене. Я рано прийняв рішення сепаруватися від батьків та заробляти гроші. Перша моя робота — кілька місяців мив авто. Також багато років працював офіціантом. У свої 29 я там, де є, бо весь цей час без зупинки ї**шу. У мене ніколи не було довгих перерв між роботами та відпусток понад тиждень. Я не трудоголік. У мене простий графік: працюю не більш як вісім годин на добу, а справді продуктивно — десь п’ять-шість. Слідкую за тим, скільки сплю та не перепрацьовую вечорами. Ультрапродуктивним можна бути максимум чотири години на добу. Головна складність — як таким бути. Не хочу працювати в корпораціях. Якби хотів, був би зараз у якомусь HP на позиції CMO. Сидів би на місці та не рухався.\n\nПро Hypra Hypra — фонд прямих інвестицій. Я б навіть сказав, імпакт-інвестицій — через бажання принести користь компанії. Словосполучення «венчурний фонд» звучить класно. Тому в Україні всі фонди венчурні. У Hypra є венчурні угоди. Але переважно ми допомагаємо розвинути продукт. Наприклад, інвестували, і в мене з’являється 6–7 операційних завдань на кшталт допомоги з продажами чи PR. Тобто підтримати у сферах, у яких я сильний. У якого венчурного фонду так буває? Прикольно не просто заробити грошей, а зробити це разом з крутими людьми. Уяви, твій венчурний фонд вклав $1 млн при оцінці $10 млн, а потім зробив на цьому $100 млн. Засновник навіть написав великого листа про те, який ти крутий. А тепер інша ситуація: ти допоміг команді, справді долучився до цього зростання. У кінці на вечірці буде набагато прикольніше, адже фонд приніс певний імпакт.\n\nПро роботу менеджера фонду У якийсь момент інвестиції стали схожі на продажі. Щоб вкластися в класну компанію, інвестору треба донести, чого мають вибрати саме його. Менеджмент фонду дуже схожий на підприємництво. Мій близький друг Олег Маленков вважає, що це щось між найманою працею та підприємництвом. Ти ніби й не підприємець, бо замість компанії невеличка команда, але й не найманий працівник. При цьому лише ти відповідаєш за результат.\n\nПро гроші Нема грошей — нема проблем. У цій фразі більше сенсів, ніж здається. Поспілкуйся з людьми, у яких $100+ млн капіталу, — вони не знають, куди його подіти. Гроші дають свободу. Великі гроші — величезну свободу. Я не хочу жити в халабуді на берегу моря. Це теж свобода, але вона не моя. А ще хочу мати можливість не залежати від суспільної думки. Розмір статків часто залежить від везіння. Воно буває різним. Наприклад, випадкове: купив лотерейний білет — і пощастило. Буває метушливе — намагаєшся всюди влізти, щоб десь пощастило. От я скоріше про це. Відточуєш скіли, намагаєшся розвинутися у різних напрямах, але без везіння нічого не вийде. Не буде $100 млн.\n\nПро популярність Мені ніколи не хотілось стати популярним. Я ніколи не хотів бути умовним Антоном Птушкіним. Основний плюс популярності — тебе чують. Ти можеш впливати своїми словами. А тепер про мінуси. Уяви, успішного українського IT-підприємця, про якого публічно стало відомо, що він курить траву і вживає ЛСД. Йому кінець вже через годину. Водночас знаю мільярдерів, фаундерів Web 3.0 компаній, які нікому не відомі. Вони можуть курити траву, робити все, що хочуть, і їм нічого не буде (крім випадків порушення закону). В українського підприємця будуть проблеми, навіть якщо він покурить траву в Амстердамі. Або Ілона Маска сфоткали без футболки. Потім всі це обговорюють і пишуть. От яка різниця, як він виглядає? У Джо Рогана недавно в гостях був інвестор, який сказав, що вклався б у Маска. Він пояснює, що коли бачиш Безоса, підкачаного в гарному гуморі, то розумієш — у нього немає часу на компанію. У Маска ж вигляд людини, яка не вилазить з роботи.\n\nПро успіх та помилки Для мене особистий успіх у тому, щоб було комфортно з самим собою. Нічого не гнітить, усе добре. Можеш помедитувати, у тебе класний настрій. У мене немає консьюмеризму. Були якісь хобі на кшталт авто, але я вже відійшов від них. Не маю багато одягу, квартир, машин тощо. Я не вірю у фразу — «тобі завжди буде мало грошей». Це якась маркетингова історія. Важливо, щоб було те, що хочеш. Наприклад, будинок. Комусь треба не житло, а машину. Іншим, буває, взагалі нічого не потрібно. Згодом я б повністю змінив роботу. Став би діджеєм або вченим. Коли грошей багато, можна займатись взагалі, чим хочеш. Можна дизраптнути іншу сферу. Наприклад, мені завжди подобалась фізика. Чому б не спробувати? Мені нічого не заважає зробити це прямо зараз. Але перед тим, як дизраптнути нову індустрію, треба досягти успіху в цій.\n\nПро необхідність діяти Найбільша помилка людства: ми надто багато думаємо і надто мало діємо. Запитай людину, чи варто щось робити. Вона придумає тисячі варіантів, чого це вийде або ні. Замість цього, могла б спробувати — і витратила б набагато менше часу. У мене є приятель, у якого от зараз пропав бізнес. Він був на стадії продажу, до підпису залишалось якихось два місяці. Я ніколи не був в такій ситуації, але вважаю, що тут варто продовжувати робити те, що робиш. Він так і чинить. Продовжує створювати нову компанію і потрохи починає запускатися. Він не накрав грошей і не тупий, тому в нього все вийде. Є інший варіант — поїхати в Таїланд або ще кудись та чекати, поки настане просвітлення. Так вчать книжки, але, як мені здається, у житті це не працює. Життя — ескалатор, який їде вниз. Якщо стоїш на місці, то приїдеш разом з ним. Потрібно продовжувати крокувати. Повільно чи швидко — неважливо. Після складної ситуації рухатимешся повільно, але потрібно продовжувати жити. Тоді все вийде.\n\nПро майбутнє людства Якщо придумають засоби для продовження життя, то особливо нічого не зміниться. Багатші стануть багатшими, а бідні — біднішими. От і вся історія. Ну і, звичайно, кожен захоче бути в рядах перших і не опинитися серед других. Поки людство на вершині еволюційного ланцюжка. Я б хотів дожити до часу, коли нас у цьому обійдуть. Може, якийсь гриб або вірус. З Covid-19 не вийшло, ми встояли. Але спроба була класна, трохи б вищу смертність, і, думаю, не впоралися би. А ще Covid-19 показав, що люди готові обміняти всі свободи заради того, щоб не померти. Усе це наводить на думку, що нам треба вчитися в буддистів простіше ставитися до життя. Людство шкодить власній планеті, а тому повинно саме себе знищити — це еволюційно правильний шлях та кінцевий пункт нашого розвитку. Я впевнений, що ми дізнаємося про планети, де колись було багато форм життя, але вони також самі себе знищили.\n\nПро війну Війна мала б навчити людей жити сьогоднішнім днем. Але не змогла. Люди все намагаються жити майбутнім або минулим. Поміняв би всі гроші та досягнення на закінчення війни. І думаю, таких людей багато. Я зароблю, і ще не один раз. Якби мені сказали віддати все, і тоді перестануть помирати діти, я б погодився. Я вісім років займався різними видами бойових мистецтв — боксом, джиу-джитсу, MMA. Проте жодного разу не використовував їх на вулиці. Це просто непотрібно. Війна — це теж абсолютно зайва агресія.",
    "Війна відібрала у родини дім, але не мотивацію навчати дітей працювати із робототехнікою – Рівненська правда": "Подружжя Анни та Сергія Теличків із Донеччини. Війна відібрала у них домівку, поруйнувала робототехнічні центри, які вони створювали у шахтарських мономістечках. Зараз Анна та Сергій приїхали до Рівного та навчають робототехніці тутешню молодь, підтримують переселенців, збирають гуманітарну допомогу. Вірять, що улюблена справа дозволить вистояти та пережити війну.\n\nМи з чоловіком із Донецька. Я – кандидатка технічних наук, працювала у Донецькому національному технічному університеті на кафедрі прикладної математики та інформатики, була доценткою. Ми навчали студентів програмуванню, вела дипломні проєкти. Робота мені подобалася, – розповідає Анна.\n\nУ 2014-ому році почалися події, які змінили життя родини.\n\nНавіть не думали, що у 21 столітті станемо частиною таких страшних подій (Анна запинається, їй складно дібрати слова), не знаю, як їх назвати, – розповідає жінка.\n\nНіхто такого не очікував, – додає чоловік Анни Сергій.\n\nТоді Донецьк був сучасним містом. Ніхто не міг собі уявити того, що відбувалося.\n\nЯ тоді була якраз у декретній відпустці, сину було 1.5 роки, а старшому – 5. Неподалік нас стріляли. Такий звук був… (Анна знову запинається). Коли ми це почули, молодший син дуже перелякався, сильно плакав, а старшому було цікаво, його не можна було забрати від вікна. Поки менший син плакав, я швидко зібрала якісь речі в сумку і побігла до чоловіка на роботу. Він спитав, навіщо я прийшла. Люди там теж не знали, що робити, коли чули постріли, вибігали із машин, роззиралися навколо, ніхто нічого не розумів. Колеги Сергія також прибігли на роботу, не знаючи, що робити. Це все було незрозуміло. І ніхто не міг усвідомити, що таке буде. Я сказала чоловікові, щоб відвіз мене до мами, бо діти перелякані, я не знаю, що робити, нічого не зрозуміло. Діти більше у Донецьк не повернулися. Ми думали, що їдемо на 2 тижні, із чоловіком ще їздили у місто на роботу, але дітей уже не брали з собою. Згодом з’явилися блок-пости. Для нас ця історія досі незрозуміла, чому так сталося і як. У нас у Донецьку є квартира. Вона у самому центрі міста, неподалік СБУ, там розпочалися усі ці заворушення.\n\nТак ми опинилися за 60 кілометрів від Донецька у місті Вугледар. Думали, що перечекаємо тут усі ці події тиждень, два чи три. А тоді, можливо, поїдемо далеко від Донецька. Вугледар – це маленьке шахтарське містечко, яке можна обійти за 20 хвилин. Тут усі працювали на шахтах. Там не було міського транспорту. Маленьке і компактне. Там є дев’яти та п’ятиповерхові будинки, збудовані ще у 70-их роках. Зарплати у людей були хороші. Але інфраструктури, до якої ми звикли у Донецьку, у Вугледарі не було. Ми замислилися, що цікавого ми можемо тут запропонувати дітям, які навики у них розвивати. Вирішили з чоловіком, що варто звернути увагу на інформаційні технології. Зацікавилися Lego, конструкторами, які діти люблять. У Lego є роботехнічні набори – Lego Education, із датчиками, моторчиками. Почали це вивчати детальніше.\n\nПісля 2014 року зарплати у вугледарців знизилися, шахти почали закривати, трансформувати, працівникам затримували виплати. Ми почали шукати донорські організації, підтримку, щоб відкрити для своїх дітей та інших гурток робототехніки у Вугледарі.\n\nУ серпні 2017 року його відкрили і у вересні вже поїхали на перші Всеукраїнські змагання із робототехніки і програмування у Київ та здобули 1 місце. Для нас це стало несподіванкою. Хоча, звісно, ми працювали, готувалися. У команді було 3 дітей до 10 років.\n\nУ організації завдань, мені подобається, що діти повністю занурені у процес. Коли приїздимо, одразу отримуємо завдання, постійно працюємо над його виконанням. Діти займаються абсолютно самостійно, дорослі у цей процес уже не можуть вклинюватися. Уся робота тренерів відбувається до моменту змагань. Діти мають тут змогу проявити себе. Для дітей це, звісно, стресова ситуація. На змаганнях буває багато сліз, бо може щось зламатися, вийти із ладу. Але дітям це допомагає розвиватися. Усе це їм користь. Вважаю, що найкраща інвестиція – це інвестиція в освіту дітей, в розвиток дітей. Завжди це кажу батькам.\n\nНа наших перших змаганнях у команді було 3 хлопці.\n\nКоли ми здобули перше місце, нам дивувалися, хто ми, звідки. Усі думали, що переможуть кияни, а не ми. Натомість ми продемонстрували хороший результат по часу.\n\nНа змаганнях завдання для усіх учасників єдине. Важливо виконати його максимально правильно за найкоротший проміжок часу. Розробленому учасниками роботу треба щось перевезти, подолати певну перешкоду, не збити якусь конструкцію. За кожне виконане завдання нараховуються бали. Але, якщо кілька команд набрали однакову кількість балів, тоді судді зважають на час, хто виконав завдання швидше. Наша команда виконала завдання за 26 секунд, хоча на виконання відводилося 2 хвилини. Команду надихало зацікавлення інших учасників. До них підходили, фотографувалися.\n\nПізніше щороку підготовані нами команди за різними віковими категоріями займали призові місця. Загалом робототехнікою займаються діти від 6 до 15 років. Траплялося, що зверталися батьки п’ятирічних дітей. Щоправда вони висловлювали побоювання, чи впораються їхні діти. Однак, вважаю, що вік не є перепоною. Основне – бажання. Більшості дітей «Lego» цікаве.\n\nЩороку наші вихованці займали перші місця на різних всеукраїнських, регіональних чемпіонатах.\n\nДрайвить не лише перемога, а сам процес підготовки. Це насолода, мотивація, розвиток себе. Перемога ж залежить і від удачі. Трапляються ж завдання, які не зовсім під твого робота. У кожного змаганні є завдання джокер (surprise rules). Це додаткова умова до основного завдання, яке озвучується усім учасникам, додаткова опція, яку має виконати твій робот. Для дитини – це певний стрес. Ймовірно, вона зорієнтується не одразу, не зрозуміє, як саме модернізувати свого робота. Комусь навпаки може пощастити, й озвучене завдання-джокер ідеально підійде твоєму роботу, бо усі вони дуже різні. Водночас сконструйований робот постійно вдосконалюється. Якщо виконав завдання за 2 хвилини, намагаєшся прискоритися і вкластися у 1 хвилину чи менше, залежно від складності.\n\nУ процесі підготовки діти навчаються програмувати, конструювати, вирішувати складні логічні задачі, працювати у команді. «Lego» – це інструмент, який ми використовуємо для того, щоб зацікавити дітей. Бо насправді заняття робототехнікою доволі складні та вимагають зосередженості. Не всі виконувані дії можуть бути однаково цікавими. Часто треба робити щось доволі рутинне. У такий спосіб діти навчаються, готуються до змагань, адже це нагода перевірити себе, оцінити, що саме ти вмієш та можеш. Тому діти зацікавлені в участі у змаганнях. Адже це перевірка себе. Цікавий момент на змаганнях – це ознайомлення із правилами. Вони єдині для усіх, але кожен по-своєму може їх зрозуміти. Важливо бути уважними до деталей і не обмежувати себе. Часто на змаганнях стикаємося саме із подібним. Діти, особливо до 10 років, не люблять читати, нехтують цим, а з досвідом розуміють, що це важливо. Добре знання правил може допомогти команді відстояти свої позиції у спірних ситуаціях із суддями, подати апеляцію, переконати у правильності вирішеного завдання. Без цього не обійтися. Вивчення правил – це добра навичка, щоб згодом вникати у законодавство, знати, що дозволено, а що – ні. Тому ми постійно звертаємо на це увагу дітей, – додає чоловік Анни Сергій.\n\nЗаняття добре розвивають навики роботи у команді, тут важливо домовлятися. Самотужки нічого не встигнеш.\n\nВажливо враховувати, що під час змагань озвучується єдине завдання для всіх учасників. Воно переважно спрямоване на вирішення певної глобальної проблеми, наприклад, щось пов’язане із економією енергії, водою, побудова смарт-міст, екологічних поселень і подібні. Важливо, щоб діти, працюючи над виконанням, замислювалися, якими насправді є глобальні проблеми у людства, як їх можна вирішувати. Також важливо усвідомлювати чітку відповідальність за виготовленого робота, над яким працює команда. Він має бути цілком автономним, чітко виконувати поставлене завдання.\n\nУ світовій олімпіаді роботів беруть участь представники 90 країн.\n\nВ Україні є Всеукраїнська олімпіада із робототехніки, переможці якої можуть стати учасниками міжнародного фіналу.\n\nМинулого року команда Анни та Сергія у віковій категорії до 12 років перемогла у всеукраїнській олімпіаді і здобула право представити Україну на міжнародному фіналі. Через Covid-19 змагання відбувалися онлайн. Команда з України посіла 5 місце. Перед українцями були Таїланд, Гонконг – доволі технологічні країни. До перемоги забракло 1 секунди.\n\n«Кожне змагання – це окрема захоплююча пригода», – продовжує розповідь Сергій.\n\nНе важливо, звідки ти і хто, ти можеш робити щось цікаве та корисне на всесвітньому рівні, – переконує Анна.\n\nЦе мотивує її з чоловіком навчати дітей робототехніці, демонструвати їм нове.\n\nВажливо, що за кордоном переможці олімпіади з робототехніки можуть отримати стипендію для навчання у закладах вищої освіти. В Україні таких переваг нема.\n\nПодібні гуртки доволі популярні у США, – додає Сергій. Їх значно легше організувати, заклад, який хоче мати таку секцію, збирає для неї донати, шукає спонсорів, закуповується необхідна техніка. У нас це складніше, адже лягає на плечі батьків, або ж варто шукати гранти, як це робимо ми. Світові компанії відстежують учасників змагань, пропонуючи їм стипендії для навчання, стажування, роботу. Нам варто більше розвивати цей напрям, – зазначає Сергій.\n\nЗаняття робототехніки не можуть бути дешевими. Сам робот, який складається із відповідних деталей, конструкцій може вартувати близько 50 тисяч.\n\nІнтерес дітей зазвичай високий, складно в Україні знайти фінансування. Ми постійно намагаємося шукати гранти.\n\nУ змаганнях важливо розуміти, що учасники насамперед оцінюються власний потенціал, вони не конкурують з іншими, а демонструють, чого навчилися, перевіряють життєздатність ідеї, чи може робот виконати поставлені завдання, чи він функціонує взагалі.\n\nУ Вугледарі подружжю вдалося за 8 років створити гурток робототехніки, учасники якого представляли Україну на міжнародному рівні. Згодом завдяки підтримці USAID відкрили такі гуртки у Кураховому, Волновасі та Новотроїцькому. Було 4 повноцінних гуртки робототехніки у маленьких містах. У Волновасі все обладнання згоріло. Частину обладнання із Волновахи, Курахового, Вугледару вдалося врятувати.\n\nЗа період роботи вдавалося виборювати призові місця на змаганнях в Угорщині, Канаді.\n\nМи б дуже хотіли, щоб інтерес до робототехніки розвивався, адже це сфера, яка дозволяє розвиватися дітям і згодом змінювати наше життя. Йдеться не лише про розвиток навиків конструювання, планування, проектування, але й про вміння чітко та лаконічно презентувати свій проєкт, відстоювати власні позиції. Наприклад, під час презентації команди мають лише 5 хвилин, щоб викласти суддям свою ідею. Це зробити треба лаконічно, точно, водночас оригінально, щоб виділитися серед багатьох інших команд, – розповідає Сергій.\n\nУ Вугледарі із 13 березня стріляють, – додає Анна.\n\nМи б хотіли організувати літню школу із робототехніки.\n\nЗараз на Рівненщині готуємо команду для міжнародних змагань. Ми подаємося на різні гранти, щоб знайти можливість залучити дітей до занять, підтримати їх, адже їм так само, як і дорослим, треба психологічне розвантаження. Водночас їм треба навчатися незалежно від ситуації в країні, адже їм жити. Діти опинилися в новій ситуації. Вважаю, що найкращим розвантаженням є заняття справою, яка тобі цікава, яка дарує задоволення. Зараз наш проєкт підтримав Український жіночий фонд.\n\nМи стикнулися із тим, що справді є така проблема, стереотип, що робототехніка – не для дівчат.\n\nВиховуємо лідерів майбутнього, законодавців моди ІТ. Щоб діти не були просто користувачами, споживачами послуг, щоб вони були розробниками ігор, додатків, якими користуватимуться мільйони. Щоб вони могли розробити, зробити щось цікаве, важливе, актуальне для інших.\n\nВ умовах війни все одно треба думати, як розвиватися. Це критично важливо.\n\nБо немає іншого способу. Ми не просто маємо вижити, а перетворити цю ситуацію на можливість.\n\nТреба думати про майбутнє, бо якщо концентруватися на втратах – це руйнуватиме з середини. Ми знаємо, про що кажемо. У нашу квартиру у Вугледарі (на очах Анни зявляються сльози) було пряме потрапляння.\n\nЗа кілька днів до нашої з Анною та Сергієм розмови у квартиру було повторне влучання.\n\nУ місті зараз залишилося близько тисячі мешканців. Із 13 березня у місті відсутній зв’язок, електроенергії, газу, води. Магазини та аптеки не працюють із початку війни, довезти туди щось дуже складно. У Вугледарі багато руйнувань.\n\nУ Острозі проживає тітка Анни. Ми виїхали одразу, коли заговорили про евакуацію із Донецької області. Із Вугледару ми виїхали в перший день, 24 лютого.\n\nБлизько 7 ранку нас розбудив дзвінок моєї подруги, яка схвильовано кричала, що почалася війна і вже не до сну. Вона сказала, щоб Сергій швидко їхав, заправляв авто.\n\nЗа день до цього, 23 лютого, бабуся просила нас купити “Валідол”, бо у неї закінчився. Я відмахнулася, сказавши, що завтра все купимо, замовили його в інтернеті, оплатили, мали зранку забрати. 24 уже займали чергу в дві аптеки, бо були великі черги. Поки ми чекали, у місто був “прильот” за 700 метрів від аптеки. Це було дуже страшно. Дівчата-аптекарки просто залишили робочі місця, сказавши, що біжать за дітьми в дитячий садок. Прилетіло тоді у лікарню, там загинули перші люди. Із Вугледару ми поїхали до Сергієвих батьків у Мирноград. Я вмовляла їх виїздити, нервувалася. Вмовляла багатьох знайомих, розповідала про можливості евакуації. Але люди не згоджувалися. Багато хто боявся, тому що опинявся в інформаційному вакуумі. Зв’язок з’являвся нечасто, люди сиділи у підвалах і боялися вийти.\n\nМи видзвонювали наших знайомих, намагалися їх вивезти, допомагали продуктами, зайнялися активно волонтерством. Ми домовлялися із підприємцями, шукали грантові кошти, щоб завезти у Вугледар продукти, бо жодні магазини уже не працювали. Ми возили генератори, медикаменти, корм тваринам. Але у нас багато історій про те, чому люди залишалися. Багато хто до останнього, поки не ставався приліт у квартиру, лишалися там. Багато людей уже адаптовувалися до того, що відбувалося. Сидячи у підвалі, коли з’являвся зв’язок дякували за те, що нам вдалося передати і говорили, що все нормально, вони лишаться тут.\n\nПотім ми виїхали до Острога, пробули там 2 місяці. А зараз опинилися у Рівному, знімаємо тут квартиру.\n\nАле відверто не знаємо, як бути далі.\n\nУ 2019 р. ми зареєстрували ГО «Територія сталого розвитку», займалися гуманітарними проєктами із початком війни, а до того – освітніми проєктами для дітей та дорослих у сфері робототехніки, програмування. Ми організовували заняття, змагання із робототехніки, бізнес-лабораторію для дорослих. Втілювалди проєкти, спрямовані на трансформацію мономістечок, таких як Вугледар, Торецьк. Тоді ми познайомилися із ГО Донеччини, їздили на різноманітні форуми.\n\nМи хотіли із Вугледару зробити інноваційний центр робототехніки, програмування.\n\nАле війни внесла чимало змін.\n\nУсім, хто звідти врятувався, треба психологічна допомога. Важко сприйняти те, що вся ця ситуація надовго. Мені це було дуже важко сприйняти. Стрепенула розмова зі знайомою, яка сказала, що все це буде 2 місяці, можливо, довше. Я не могла це усвідомити, у мене був шок. Тоді я замислилася, що якось треба жити, треба щось робити. Усвідомивши, що все це надовго, ми зрозуміли, що справді треба не тільки читати новини, не чекати швидкої перемоги. У нас змінилися пріоритети. Я активніше співпрацюю з іншими громадськими організаціями у плані гуманітарної допомоги, шукаємо житло, дитячі речі для переселенців, сприяємо бізнесу, який хоче релокуватися. Зараз ми шукаємо громади, які готові виділити площі для побудови житла для переселенців. Розумію, що в Україні важко говорити про якусь стабільність, але хоча б мінімально вона потрібна.\n\nМи розробляємо проєкт поселення для ВПО й водночас для місцевих, шукаємо донорів. І, звісно ж, це проєкти у сфері робототехніки, адже це про майбутнє.\n\nМи хочемо продемонструвати, що робототехніка вирішує чимало побутових питань. Це вивільнення часу жінки від домашніх справ: прання, приготування їжі, стеження за дітьми. Розвиток дітей не можна відкладати на потім. Дорослим треба у стресі не забути про дітей. Їм варто продемонструвати можливості. Робототехніка – це про креативні рішення.\n\nПід час підготовки цього матеріалу стало відомо, що вихованці Анни та Сергія Теличків, учасники команди «Op[ti]mum & Roboclub Vugledar» стали призерами Кубку Хуста з програмування на Закарпатті.\n\nУ процесі підготовки до «World Robot Olympiad» учасники команди прокачали свої навички у V Всеукраїнській літній школі з програмування та взяли участь у змаганнях із програмування за Кубок Хуста.\n\nСпілкувалася Вікторія Назарук\n\n©my.rv.ua"
}