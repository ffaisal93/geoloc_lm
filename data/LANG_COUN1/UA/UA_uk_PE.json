{
    "ТМ. Колумбія розгромно перемогла з голом Хамеса, Мексика обіграла Перу": "Американські збірні заповнюють міжнародну паузу товариськими матчами.\n\nКолумбія розгромила Гватемалу з рахунком 4:1. Перший гол колумбійців забив Хамес Родрігес, також відзначилися Сіністерра, Борре та Аспрілля. У гватемальців забив Сантіс.\n\nПеру з Мексикою теж схрестили шпаги в товариській зустрічі. Долю цього матчу вирішив гол Лосано на 85-й хвилині, завдяки якому мексиканці вперше за 14 років перемогли перуанців.\n\nЦікаво, що 28 вересня Колумбія та Мексика зустрінуться вже в очному протистоянні. Цей товариський матч відбудеться у Каліфорнії.",
    "У Перу відновлюють дамби стародавніх індіанців для боротьби з посухою": "У перуанському районі Пампаромас через посуху почали відновлювати греблі стародавніх індіанців, збудовані у доколоніальну епоху.\n\nПро це пише Reuters.\n\nЩорічний сухий сезон в Андах триває між травнем і вереснем, але фермери Пампаромаса кажуть, що за останні пару років дощі йшли особливо рідко. Це може зіпсувати врожай ячменю, люцерни та коренеплодів.\n\nГолова району Гільєрмо Пальмадера звернувся по допомогу до археологів. Науковець з Університету Буенос-Айресу Кевін Лейн ідентифікував 18 покинутих дамб, побудованих у Пампаромасі ще до іспанської колонізації Америки. Лейн запропонував відремонтувати стару дамбу.\n\nЗа фінансової підтримки німецького фонду місцеві фермери побудували триметрову дамбу на старих руїнах на висоті 4 600 м над рівнем моря, використовуючи каміння, глину та сучасні матеріали, такі як геотекстиль — цей матеріал використовують у місцях, де часті землетруси і є значні коливання температури.\n\nРеконструкція обійшлася у $100 тисяч. За попередніми оцінками, будівництво бетонної дамби могло коштувати $1 мільйон.\n\nПісля завершення будівництва дамби місцеві мешканці розраховують набрати 15 тисяч кубометрів води.",
    "Інопланетні мумії, знайдені у Перу, значно старші за цивілізацію інків": "Інопланетні мумії з Перу – це одна з найтаємничіших знахідок 21-го сторіччя. Їх виявили у печері неподалік легендарного плато Наска в Кордильєрах.\n\nОдна мумія належить жінці, інша – немовляті, а ще три – незрозумілим істотам по 70 сантиметрів заввишки. У них у всіх по три пальці на руках, гігантські очі та видовжені черепи. Вчені впевнені – це не людські істоти. До того ж, їхні ДНК значно відрізняється від людської.\n\nКоманда науковців не знайшла зовнішнього втручання у рештки, а це означає, що, скоріше за все, це – справжні останки. У печері вони пролежали щонайменше 1700 років. Подробиці – дивись у сюжеті проєкту «Загублений світ» просто зараз:\n\nДивись також:",
    "ФІФА відхилила апеляцію Чилі та Перу, які вимагали зняти з чемпіонату світу-2022 Еквадор": "ФІФА відхилила апеляцію Чилі та Перу, які вимагали виключити збірну Еквадору з-поміж учасників чемпіонату світу-2022.\n\nЧилійці подали протест через флангового захисника еквадорців Байрона Кастільйо. За їхньою інформацією, Кастільйо народився в Колумбії, і тому не мав права виступати за збірну Еквадору.\n\nФІФА прийняла докази еквадорської сторони, що гравець народився в еквадорському місті Плаяс. Крім того, Кастільйо до національної збірної відіграв кілька матчів за молодіжні команди Еквадору. Відповідно, ФІФА не сумнівається у законності виступу гравця у головній збірній.\n\nНагадаємо, збірна Еквадору поєдинком із Катаром відкриє чемпіонат світу-2022. Гра відбудеться у неділю, 20 листопада. Початок – о 18:00 за київським часом.",
    "Спадщина Уарі. У перуанській гробниці знайшли численні скарби — фото": "Спадщина Уарі. У перуанській гробниці знайшли численні скарби — фото 22 вересня, 12:17 Уарі вміли обробляти метали, плести із соломки, ткати та вирізати по дереву (Фото:Miłosz Giersz)\n\nУ процесі дослідження 1300-річної гробниці, що належала еліті імперії Уарі, були виявлені численні золоті та срібні прикраси, зброя, тканини, знаряддя праці та вироби зі шкіри.\n\nГробниця належала забезпеченій людині, можливо, правителю одного з міст Уарі. Разом з його останками було також знайдено тіла ще шести осіб, частина з яких були поховані пізніше за нього.\n\nВідео дня\n\nУ некрополі знаходилася величезна кількість шкіряних, бронзових, золотих та срібних виробів, плетених кошиків, тканин, дерев’яних предметів начиння.\n\nЦе наштовхнуло археологів на думку, що перед ними — еліта Уарі. Справа в тому, що високопоставлені та забезпечені індіанці тієї епохи не вважали ручну працю нижчою за свою гідність. Відомо, що уарійці були чудовими ремісниками та художниками, і навіть найбагатші з них із задоволенням займалися обробкою металів, плетінням із соломи та різьбленням по дереву.\n\nФото: Miłosz Giersz\n\nЦя тенденція спостерігалася у багатьох культурах Південної Америки того періоду. Сучасники уаріїв, майя, також із задоволенням майстрували прикраси та начиння.\n\nДержава Уарі існувала в 500 — 1000 рр. нашої ери. Довгий час вона процвітала, проте приблизно з 800 року почала поступово занепадати. За наступні століття Уарі розпалася на дрібні володіння, а більшість її міст полишили жителі.\n\nПриєднуйтесь до нас у соцмережах Facebook, Telegram та Instagram.",
    "Марта Костюк  - Бернарда Пера. Огляд матчу": "",
    "Калініна перемогла американку Перу на старті US Open-2022": "Із перемоги в двох сетах над Бернардою Перою розпочала свій шлях на цьогорічному Відкритому чемпіонаті США перша ракетка України Ангеліна Калініна.\n\nПро це повідомляє РБК-Україна з посиланням на результат поєдинку .\n\nUS Open, жінки, 1-й раунд\n\nПера – Калініна – 0:2 (4:6, 4:6)\n\n25-річна українка розпочала матч на рівних із господаркою змагань. Суперниці сфокусувалися на собі – передусім брали гейми на власних подачах. Зрештою, ця тенденція перервалася аж у 10-му геймі. Калініна несподівано легко оформила брейк і з першої спроби реалізувала сет-пойнт.\n\nНатомість друга партія вийшла значно запеклішою. Розпочали опонентки за сценарієм першого сету. Однак, за рахунку 2:1 на власну користь українська тенісистка несподівано \"під нуль\" взяла подачу суперниці.\n\nПера миритися з таким розвитком подій не стала і в наступному ж геймі оформила зворотний брейк. А ще за кілька хвилин українка та американка повторила той же трюк. Тимчасове затишшя дозволило тенісисткам взяти ще по гейму на власній подачі.\n\nТим часом вирішальним знову став десятий гейм. Калініна всерйоз узялася за Перу, не дозволила їй легко взяти свою подачу та після затяжного розіграшу таки закрила гейм, сет і матч із третьої спроби.\n\nУ наступному колі перша ракетка України зустрінеться з 21-ю сіяною на турніру Петрою Квітовою. Чеська тенісистка в першому раунді вибила росіянку Еріку Андреєву. Матч Калініна – Квітова відбудеться 1 вересня.",
    "Детектив доколумбової Америки. Вчені з'ясували, як вбили нинішні мумії 1000 років тому": "Під час аналізу мумій із Південної Америки вчені розкрили одразу два вбивства.\n\nRelated video\n\nНімецькі вчені провели аналіз трьох мумій за допомогою 3D комп'ютерної томографії. Ці мумії колись були двома чоловіками та жінкою, які жили на території нинішніх Чилі та Перу 1000 років тому в доколумбовій Америці. Результати дослідження показали, що жінка померла своєю смертю, тоді як чоловіків по-звірячому вбили, пише Daily Mail.\n\nНове дослідження виявило важливу історичну інформацію про поширеність насильства в стародавніх людських суспільствах на території Південної Америки. За словами автора дослідження Андреаса Нерліха, їм не вдалося б дізнатися, від чого померли ці люди, якби не провели 3D комп'ютерну томографію саме мумій. З людськими кістяками цього зробити було б неможливо.\n\nХоча більшість попередніх досліджень доказів отриманих травм та каліцтв у людей, які жили в доколумбовій Америці, якраз були зосереджені саме на вивченні черепів та інших кісток. За словами Нерліха, набагато більше інформації про травми можна отримати з м'яких тканин, які зберігаються за допомогою муміфікації.\n\n[ + – ] Вчені з'ясували, що мумія з Марбурга — це чоловік, який жив на півночі нинішньої країни Чилі і, судячи з речей, з якими його поховали, він жив у громаді рибалок. Аналіз показав, що на час смерті цій людині було від 20 до 25 років, і хоча її поховали в сидячому положенні, її ріст за життя становив приблизно 170 см Фото: Daily Mail\n\nДля свого дослідження вчені використали три мумії: мумію чоловіка, яка зберігалася в Анатомічному музеї у Марбурзі, Німеччина, а також мумії жінки та чоловіки, які зберігали у Художньо-історичному музеї у Делемоні, Швейцарія.\n\nВчені з'ясували, що мумія з Марбурга — це чоловік, який жив на півночі нинішньої країни Чилі і, судячи з речей, з якими його поховали, він жив у громаді рибалок. Аналіз показав, що на час смерті цій людині було від 20 до 25 років, і хоча її поховали в сидячому положенні, її ріст за життя становив приблизно 170 см. У мумії добре збереглися зуби з деякими пошкодженнями, характерними для жителів доколумбової Америки, які здебільшого харчувалися кукурудзою.\n\n[ + – ] Після аналізу вчені дійшли висновку, що цей чоловік помер від сильного удару по голові, а потім його ще раз ударили ножем у спину Фото: Daily Mail\n\nУ легенях вчені виявили сліди перенесеного важкого туберкульозу, але це не спричинило його смерть. Після аналізу вчені дійшли висновку, що чоловік помер від сильного удару по голові, а потім його ще раз ударили ножем у спину. Вчені вважають, що цю мумію вбили одна або навіть двоє людей у період між 996 та 1147 роками нашої ери.\n\nСудячи з речей, з якими поховали дві інші мумії, з музею в Делемон, ці чоловік і жінка жили на південному заході сучасного Перу. Їх поховали обличчям вгору і це положення тіла, що лежить, не характерне для мумій з гірських районів Південної Америки. Цих людей поховали в одязі, який зітканий з бавовни та шерсті лами чи альпаки, а також шерсті гризуна скроні. Аналіз показав, що чоловік помер між 902 і 994 роками нашої ери і за життя страждав від атеросклерозу, а жінка між 1224 і 1282 роками нашої ери.\n\n[ + – ] Судячи з речей, з якими поховали дві інші мумії, з музею в Делемоні, ці чоловік (на фото праворуч) та жінка (на фото зліва) жили на південному заході сучасного Перу. Їх поховали обличчям вгору і це положення тіла, що лежить, не характерне для мумій з гірських районів Південної Америки Фото: Daily Mail\n\nРетельне вивчення чоловічої мумії показало, що смерть настала не від хронічного захворювання на артерії, а від сильної травми шийного відділу хребта. Вчені дійшли висновку, що це було навмисне вбивство, оскільки значний вивих двох шийних хребців смертельний і людина померла відразу. Щодо жіночої мумії, то вчені з'ясували, що жінка з нинішнього Перу померла своєю смертю. Виявлено лише пошкодження, отримані вже після смерті.\n\n\"Вивчення людських мумій людини за допомогою 3D комп'ютерної томографії може виявити набагато більше травм, особливо травм, нанесених навмисно іншою людиною, ніж під час вивчення стародавніх скелетів\", — говорить Нерліх.\n\nФокус вже писав про найвідоміші мумії, які колись знаходили вчені і про те, які вони зберігали секрети.\n\nТакож Фокус писав про те, що в Єгипті вперше виявили мумію жінки, яка за життя пережила інсульт.\n\nНагадуємо, що вчені знайшли докази найдавнішої ампутації у світі. Цю операцію провели давні люди ще 30 тисяч років тому.",
    "У Кременчуцькій міській художній галереї відкрилися дві виставки – живопису та філателістична": "У Кременчуцькій міській художній галереї відкрилися дві виставки – живопису та філателістична\n\nВчора, 10:01 Переглядів: 499\n\nВчора, 24 вересня, у Кременчуцькій міській художній галереї з нагоди Благодійного Дня Кременчука відкрилися дві виставки – живопису та філателістична.\n\nВиставка «Наталія Юзефович та її епоха» присвячена 90-річчю видатної української художниці. На ній представлено 15 полотен монументального живопису відомої кременчужанки та її колег по перу: триптих Народного художника України В. Колєснікова та екс-голови НСХУ в Кременчуці Віктора Шингура.\n\nФілателістична виставка присвячена підписанню Меморандуму «Легенди Кременчука». Її презентує Кременчуцьке відділення Асоціації філателістів України з метою популяризації та збереження нематеріальної культурної спадщини у форматі марок, конвертів та поштівок.\n\nЗапрошуємо кременчужан та гостей міста відвідати виставки! Вони відкриті для відвідувачів у Кременчуцькій міській художній галереї за адресою: вул Коцюбинського,4 до 9 жовтня 2022 року.",
    "24 вересня: свята, події, факти. Перший політ на дирижаблі з паровим двигуном і перша трансплантація руки": "Знайшли помилку? Виділіть текст і натисніть Повідомити\n\nЦього дня світ відзначає Всесвітній день моря, День незапланованих безумств, Всесвітній день безтраншейних технологій, Всесвітній день проти патентів на програми, Європейський день грибів (відзначається в четверту суботу вересня).У США – Швенкфельдський день подяки, День пунктуації, День десерту-фламбе «Вишневий ювілей», у Камбоджі – День Конституції, в Киргизстані – День сім’ї, миру і злагоди, у Домінікані – День святої Мерседес, у Таїланді – День принца Махідола, в Гвінеї-Бісау – День незалежності, у ПАР – День спадщини, в Перу – День збройних сил, в Австрії – День святого Руперта.Іменини 24 вересня утаЦього дня народилися український письменник, журналіст, композитор, громадський діяч, американський письменник, український педагог і громадсько-культурний діяч, американський актор, український політик і державний діяч, колишній міністр культури, мистецтв і туризму, український журналіст, театрознавець, українська біатлоністка, український поет-слемер, співак та шоумен, український футболістУ 1998 році в Ліоні (Франція) вперше проведена операція з трансплантації руки людині.У 1989 році Папапублічно приніс вибаченняі повернув йому «право бути законним сином церкви».У 1960 році в США запущений на воду перший атомний авіаносець «Ентерпрайз».У 1941 році початок «пекельної осені» або «вогненний смерч» – спецоперації НКВС СРСР по знищенню центру окупованому німцями Києва. Підривалися заздалегідь таємно замінувані радянськими диверсантами житлові будинки і важливі об’єкти інфраструктури міста. Вибухи в центі міста тривали протягом п’яти днів, з 24 по 28 вересня, окремі будівлі (як Успенський собор) були підірвані також протягом жовтня та листопада, всього було знищено 940 будівель. При цьому загинули тисячі мирних жителів міста і сотні німецьких військових (радянська влада ніколи так і не оприлюднила кількість жертв), 50 тис. Киян залишилися без житла. Викликаний вибухами пожежа німецьким пожежним командам вдалося загасити лише через два тижні.У 1869 році на американському ринку відбулася паніка через масову скупку золотих злитків двома бізнесменами («чорна п’ятниця»).У 1852 році перший політ на дирижаблі з паровим двигуном здійснив французУ 1724 році заснована Паризька фондова біржа.Підписуйтесь на наш Telegram-канал , аби першими дізнаватись найактуальніші новини Волині, України та світу",
    "Археологи виявили на королівському цвинтарі могили елітних майстрів-уарі (Фото,Відео)": "На археологічних розкопках Кастільо-де-Уармі на північному узбережжі Перу виявлено групу гробниць елітних майстрів культури уарі. Це перші поховання елітних ремісників Уарі, яким понад тисячу років, і вони підтверджують важливість Уармея як адміністративного та культурного центру. Про це пише Тhe Нistory Вlog.\n\nУсередині гробниць із сирцевої цегли було виявлено сім поховань, чотири дорослі (двоє чоловіків, дві жінки) та три підлітки, поховані з сотнями інструментів та матеріалів, які вони використали б у своєму професійному житті. Були також текстиль, дерев'яні предмети та розписна шкіра, які все ще перебували на стадії розробки на різних етапах, що є ще одним свідченням того, що померлі були ремісниками.\n\nЧитайте також: Археологи виявили у Перу загадкову дерев'яну скульптуру (Фото)\n\nПервинне поховання, ймовірно, належить дорослому чоловікові, похоронний інвентар якого вказує на те, що він плів корзини. Він помер близько 1300 років тому у віці 40 років. Його тіло було загорнуте в шари тканини та поховано разом із знаряддями його праці: сокирами, ножами, пилками та тростиною, з якої вони робили кошики. Були також чудові прикраси, у тому числі золотий головний убір та золота прикраса для вух, інкрустована напівдорогоцінним камінням. Інший чоловік та підлітки були поховані поряд з ним. Дві жінки були поряд. Археологи вважають, що вони могли бути пов'язані між собою.\n\nРемісники мали бути прикріплені до королівського двору. У 2010 році археологи виявили королівський мавзолей, в якому були поховані 1 королева, 57 аристократок, шість людських жертвопринесень і два охоронці, яким ампутували ноги, щоб вони ніколи не залишали свою посаду. У мавзолеї зберігалося понад 1300 предметів із золота, срібла, бронзи, дорогоцінного каміння, дерева, кістки, черепашок та розписної кераміки. Гробниці елітних ремісників розташовувалися трохи нижче за мавзолей, що, безумовно, на сходинку нижче за королівські особи в ієрархії, але настільки високий статус, що цілком можливо, що ремісники уарі були або народжені в еліті, або могли досягти вищих ешелонів влади. Суспільство через свою роботу.\n\n«Грунтуючись на наших останніх знахідках, ми можемо назвати цю частину царського некрополя «Галереєю елітних майстрів». Вперше нами виявлено поховання представників чоловічої еліти уарі, які також були чудовими майстрами та художниками. Золоті і срібні вироби, що знаходяться при них, підтверджують це припущення. Це важливе відкриття підтверджує наші теорії попередніх польових сезонів: і чоловіки, і жінки, поховані в королівському некрополі в Кастільо-де-Уармій, були безпосередньо пов'язані з найвищим рівнем ремісничого виробництва і виготовляли найкращі предмети розкоші своєї епохи», - розповів провідний археолог.\n\nВсі ці нові відкриття підтверджують важливу роль Кастільо-де-Уармій в імперії Варі і зміцнюють уявлення про те, що він функціонував як найважливіший силовий, адміністративний та ремісничий центр та некрополь вищої еліти імперії, будучи найважливішим комплексом у період Варі на перуанському узбережжі. Крім того, Гірш зазначає, що ця вражаюча знахідка відбулася у розпал невизначеного сценарію, оскільки протягом багатьох років Кастільо-де-Уармій вважався повністю розграбованим мисливцями за скарбами.\n\nФото: Тhe Нistory Вlog\n\nВідео: Antamina\n\nЧитайте також: Стародавню гробницю інків виявлено у столиці Перу",
    "Озеро в Ірані за день змінило колір із зеленкуватого на криваво-червоний": "Фотографії із супутників НАСА, зроблені у 2016 році, здивували вчених усього світу – за добу озеро Урмія в Ірані змінило колір із звичного зеленкуватого на криваво-червоний. Науковці висували одразу декілька теорій, однією з яких навіть було хімічне забруднення, а за іншою – там спалахнула кривава війна. Проте, жодних підтверджень так і не з’явилося і вчені досі у пошуках відповідей.\n\nНасправді на нашій планеті існує безліч незбагненних явищ та творінь. Наприклад, у пустелі одного з найбільш посушливих регіонів світу існують гігантські малюнки, побачити які можна лише з повітря. Півтори тисячі років тому хтось намалював тут сузір’я, тварин та гігантських людей.\n\nЦе – загадкові малюнки у Перу. Питання як вони з’явилися і хто їх створив не одне десятилітня хвилюють науковців. Вважають, що колись у цих краях існувала цивілізація значно розвиненіша, ніж ми уявляємо. Подробиці – у сюжеті проєкту «Загублений світ» просто зараз:\n\nДивись також:",
    "У Тихому океані виник новий острів. NASA сфотографувало його": "У південно-західній частині Тихого океану виник новий острів. Він розташований на підводній горі Хоум-Риф у районі центральних островів Тонга.\n\nПро це пише CNN.\n\nОдин із підводних вулканів прокинувся в цьому місці 10 вересня, викинувши лаву, пару та попіл. За 11 годин після того, як вулкан почав вивергатися, над поверхнею води з’явився новий острів. Агентство NASA сфотографувала його за допомогою супутників.\n\nNASA\n\nЗа даними NASA, новонароджений острів швидко зростає. Дослідники з Геологічної служби Тонга 14 вересня підрахували, що острів займає лише 4 000 квадратних метрів, але до 20 вересня його розмір збільшився до 24 000 квадратних метрів.\n\nОстрови, створені підводними вулканами, «часто недовговічні», кажуть у NASA. Але іноді такі острови можуть існувати роками або навіть десятиліттями.\n\nЗа інформацією Геологічної служби Тонги, вулкан Хоум-Риф усе ще вивергався 23 вересня. Там рекомендували морякам задля безпеки відплисти за чотири кілометри від вулкану.",
    "24 вересня 2022 року: яке сьогодні свято та пам'ятний день": "Яке свято 24 вересня\n\nСьогодні у Гвінеї-Бісау День республіки (День Незалежності).\n\nКамбоджа відзначає День конституції.\n\nТринідад і Тобаго святкує День Республіки.\n\nУ Перу —День збройних сил.\n\nВ Південній Африці відзначають День спадщини.\n\nТакож сьогодні — День Нової Каледонії.\n\nЯке релігійне свято 24 вересня\n\nСьогодні православна церква вшановує пам'ять преподобної Феодори Олександрійської, яка жила в кінці V століття.\n\nДень ангела 24 вересня\n\nІменини в цей день святкують Віктор, Герман, Дмитро, Євдокія, Лев, Микола, Петро, Роман, Сергій.\n\nЯкі історичні події стались 24 вересня\n\n1852 — француз Анрі Жіффар здійснив перший політ на дирижаблі з паровим двигуном.\n\n1960 — у США спущено на воду перший атомний авіаносець «Ентерпрайз».\n\n1989 — Папа Іван Павло II привселюдно приніс вибачення Галілею й повернув йому «право бути законним сином церкви».\n\n1995 — Україна відхилила пропозицію президента Білорусі Олександра Лукашенка про створення митного союзу з Білоруссю і Росією.\n\n1998 — в Ліоні (Франція) уперше проведена операція з трансплантації руки людині.\n\n2004 — під час президентської виборчої кампанії в Україні в Івано-Франківську жбурнули яйце у Віктора Януковича.\n\nХто народився 24 вересня\n\n714 — Піпін III Короткий, франкський король, засновник династії Каролінгів.\n\n1501 — Джироламо Кардано, італійський фізик, математик, філософ.\n\n1610 — Хуан Цзунсі, китайський філософ, поет.\n\n1749 — Хосе де Рібас, перший градоначальник Одеси.\n\n1780 — Гендрік Толленс, нідерландський поет.\n\n1801 — Михайло Остроградський, український математик і механік.\n\n1816 — Михайло Чалий, український педагог.\n\n1884 — Гуго Шмайссер, конструктор піхотної зброї.\n\n1896 — Ельза Тріоле, французька письменниця.\n\n1896 — Френсіс Скотт Фіцджеральд, американський письменник.\n\n1905 — Северо Очоа, іспано-американський біохімік, лауреат Нобелівської премії з фізіології і медицини 1959 року.\n\n1941 — Лінда Маккартні, фотограф, музикант, перша дружина музиканта Пола Маккартні.\n\n1949 — Педро Альмодовар, іспанський кінорежисер.\n\n1969 — Шон Крехан, американський барабанщик гурту Slipknot.\n\n1972 — Олена Петрова, українська біатлоністка, срібна призерка Олімпійських ігор.\n\nЩодня Сhas News відбирає для вас найважливіші новини. Приєднуйтесь до нас у Facebook та Telegram, щоб нічого не пропустити.\n\nВірменія — Україна: відеотрансляція матчу Ліги націй",
    "30 серпня: яке сьогодні свято, прикмети і заборони": "У цей день не рекомендується відкладати справи на потім\n\nУ вівторок, 30 серпня, відзначають Міжнародний день жертв насильницьких зникнень та Міжнародний день Каберне Совіньон.\n\nТакож у цей день у Казахстані – День Конституції, Перу – День Святої Рози з Ліми, Туреччина – День Перемоги, Татарстан – День Республіки, Киргизстан – День працівників архіву.\n\nМіжнародний день жертв насильницьких зникнень\n\nЩороку в передостанній день серпня у світі відзначається Міжнародний день жертв насильницького зникнення або День зниклих безвісти.\n\nДень встановлений згідно з резолюцією Генеральної Асамблеї ООН від 21 грудня 2010 року за активної підтримки міжнародних правозахисних організацій та Червоного Хреста. Щоправда, це питання понад півстоліття порушувалося перед відповідними установами ООН представниками Латиноамериканської Федерації родичів зниклих безвісти людей.\n\nДо насильницьких зникнень зазвичай удаються як до стратегії насадження у суспільстві атмосфери терору. Зазвичай насильницькі зникнення супроводжуються жорстокими тортурами, приниженням людської гідності затриманих, а закінчуються смертю.\n\nМіжнародний день Каберне Совіньон\n\nКаберне Совіньон, сорт, відомий як «Король червоного винограду», є одним з найвідоміших і улюблених червоних сортів вина в світі. З нього виробляють вина зі складними ароматами і достатком чудових концентрованих смаків, наприклад, включаючи ожину, крем де кассис, чорну вишню, каву, шоколад, м'яту, кедрового дерева, аромат сигарної коробки і багато іншого.\n\nЯке церковне свято\n\nВ цей день віряни вшановують пам'ять святого мученика Мирона.\n\nЦе свято мало й іншу назву – «вдова допомоги«. Вважалося, що 30 серпня обов’язково потрібно допомагати сиротам і жінкам, які залишилися вдовами. Так, на Мирона люди збиралися і виконували спільну роботу в полі, або по господарству у таких господинь. Також 30 серпня відлітають птахи і починається листопад – листя облітають з липи, черемхи, берези.\n\nПоходив Мирон зі знатного роду, але при цьому був дуже лагідний, ніколи не хизувався ні грошима, ні своїм походженням. Відомо, що одного разу місцевий ігемон Антипатр відправився в християнський храм, щоб заарештувати християн і піддати їх мукам.\n\nЙого зустрів Мирон і став докоряти в нечистих помислах. Розгніваний пресвітер розпорядився кинути Мирона на розтерзання диким тваринам. Однак ті святого не чіпали, і Антипатр, вийшовши з себе від гніву, покінчив життя самогубством.\n\nНародні прикмети:\n\nЗ 30 серпня починається осінній листопад (першою скидає лист береза, за нею липа, в’яз, черемха і т. д.).\n\nУ минулі часи помітили, якщо вранці цього дня туман і роса, то погода на Мирона буде хорошою.\n\nСонце сідає в хмару – у найближчі дні буде негода.\n\nОстанній журавель полетів – значить, на свято Покрови буде холодно.\n\nГарна погода – зібраного врожаю і запасів вистачить для того, щоб перезимувати.\n\nЩо не рекомендується робити:\n\nДень вважається невдалим для сватання, весілля та заручини.\n\nУ цей день не можна чаклувати, ворожити.\n\nТакож не варто довго дивитися в дзеркало.\n\nУ цей день не рекомендується відкладати справи на потім.\n\nІменини\n\nОлексій, Павло, Мирон, Пимен, Кипріан, Стратон, Пилип.\n\nНагадаємо, на Херсонщині щорічно офіційно святкуватимуть День борщу.",
    "Замість Пушкіна має бути вулиця Сковороди": "Про це йдеться у зверненні до міської влади Харкова.\n\nЗвернення підписали визначні постаті української культури на чолі з колишнім народними депутатом України, головою ГО \"Рідна країна\" Миколою Томенком під час читань \"Сковородинівська Україна\", що відбулися в столиці.\n\nАргументи спільноти насправді дуже прості і водночас абсолютно переконливі - наш співвітчизник, геніальний філософ і письменник Григорій Сковорода тривалий час жив і творив на Харківщині, він викладав у Харківському колегіумі й фактично є \"хрещеним батьком\" Харківського університету, а фундатор університету - Василь Каразін - був шанувальником та вихованцем великого українця. Перу Григорія Савича також належить латиномовна \"Молитва до Бога за Харків\".\n\nНатомість Пушкін не лише ніколи не був у Харкові, а й принципово відмовився його відвідати під час подорожі, бо не захотів \"посетить Харьковский университет, который не стоит курской ресторации\".\n\nВарто зазначити, що цьогоріч тривають заходи, визначені ЮНЕСКО для всього світу, з нагоди 300-річного ювілею геніального філософа та письменника Григорія Сковороди.\n\nНа жаль, російські найманці далекі від культури і взагалі від усього людського. Тому в ніч із 6 на 7 травня 2022 року, як писав \"Голос України\", російською ракетою було завдано нищівного удару по Національному літературно-меморіальному музею Григорія Сковороди на Харківщині, в результаті у рік 300-ліття видатного українця та 50-річчя заснування музею його приміщення майже повністю було знищено.\n\nМикола Томенко показав знімки унікальної місцини в колишньому Золочівському районі, яку свого часу мандрівний філософ обрав для життя. Це місце за часів Сковороди називалось Піп-Іванівка, а тепер це Сковородинівка. Варто зазначити, що Григорій Савич заповів поховати себе на території парку поблизу будинку, в якому він жив останні роки. 1922 року з ініціативи історика, філософа, одного із фундаторів Української академії наук Дмитра Багалія будинок і територія були оголошені заповідником. 1972-го в приміщенні будинку відкрили музей Григорія Сковороди.\n\nФахівці кажуть, що частково будівлю можна повернути, поряд ще є більш-менш вціліла комора, хоч ракета зачепила її дах. Тож там тимчасово можна було б зробити експозицію. На щастя, експонати музею було вчасно вивезено та сховано.\n\nВиступаючи на зібранні, відомий політик і громадський діяч Олесь Доній провів паралелі між Шевченком і Сковородою, наголосивши, що Шевченко і Сковорода мають багато спільного, але вони різні, додавши, що нині ми дуже потребуємо Шевченка, щоб побороти російських неофашистів і вибороти волю, а після перемоги потребуватимемо Сковороду, щоб осмислити певні світоглядні речі.\n\nТим часом Микола Томенко ще раз наголосив, що попри війну влада не повинна відкладати вирішення питань культури, бо саме вона є фундаментом національної свідомості. Так, економіка важлива, але відбудова має починатися з культури, каже Микола Томенко. І наше завдання пам'ятати, зберігати і цінувати свої національні культурні, духовні надбання і традиції заради збереження державності.\n\nПід час заходу також були представлені Українські щорічники, включно із \"Сковородинівським щоденником\", а також українсько-англійський проспект \"Сковородинівські місця України\" та видання спогадів і переказів мешканців села Коврай про Григорія Сковороду. Запропонували також варіанти допомоги Музею Григорія Сковороди на Харківщині.\n\nФото з відкритих джерел.",
    "Добірка улюблених фільмів та серіалів Єлизавети II: від мультфільмів до детективів": "Є безліч документальних картин, які показують життя Її Величності з різних поглядів. А також вигадані сюжети для кіно та телебачення, які намагаються дати глядачам можливість зазирнути за лаштунки життя цієї людини. Проте подивимося на це з іншої сторони й назвемо найулюбленіші стрічки покійної королеви, які вона обожнювала переглядати під час відпочинку у своєму замку Балморал.\n\nЧитайте також Похорон Єлизавети II: все, що відомо на цей момент про історичну подію\n\nВідомо, що найулюбленішим фільмом королеви є \"Флеш Гордон\" 1980 року, а також вона із захопленням переглядала серіали, серед яких: \"Доктор Хто\" з Меттом Смітом у головній ролі, \"Бабине літо\", \"Дотримуючись пристойності\" та інші. Понад усе вона любила переглядати мультфільм \"Пригоди Паддінгтона\".\n\nДо речі, Метт Сміт днями заявив, що королева дивилася серіал \"Корона\". Вона, наскільки відомо, вона зазначала, що він не показує справжнього життя королівської родини.\n\nУлюблені фільми та серіали Єлизавети II: добірка\n\n\"Флеш Гордон\" / Flash Gordon\n\nЦе фантастичний фільм 1980 року та екранізація однойменного коміксу 1930-х років. Не зважаючи на те, що він абсолютно провалився у прокаті, королеві Єлизаветі II він дуже сподобався. За сюжетом Мінг Жорстокий, диктатор планети Монго, хоче знищити Землю, пославши на неї руйнівне випромінювання. Водночас персонаж Флеш Гордон та його подруга Арден вирушають на Монго на ракеті доктора Заркова, щоб зупинити Мінга. Цікаво, що усі пісні до фільму були написані та виконані гуртом Queen.\n\n\"Флеш Гордон\": дивіться трейлер\n\nДо теми Найкращі кінострічки про королеву Великої Британії\n\n\"Пригоди Паддінгтона\" / Paddington\n\n\"Пригоди Паддінгтона\" – милий комедійний мультфільм про ведмедика на ім’я Паддінгтон. За сюжетом з темного Перу до Англії приїхав добрий та вихований ведмедик з англійськими манерами. Він належить до рідкісного виду перуанських ведмедів. Добра жінка з сім'ї Брауні побачила Паддінгтона на вокзалі та вирішила прихистити його. І поки ведмедик звикає до нових умов у великому місті, на нього вже почалось полювання. Таксидермістка Міллісент хоче зробити з Паддінгтона опудало для свого музею. Пізніше було знято сиквел з новими пригодами Паддінгтона.\n\n\"Пригоди Паддінгтона\" 2014: дивіться трейлер\n\n\"Доктор Хто\" / Doctor Who\n\n\"Доктор Хто\" — британський науково-фантастичний телесеріал компанії BBC, що з перервами триває від 1963 року. У центрі сюжету – пригоди мандрівника в часі, відомого як Доктор, та його супутників. Разом вони досліджують час і простір, попутно розв'язуючи різні проблеми й відновлюючи порушену справедливість.\n\nЦікаво, що цей серіал став справді культовим фаворитом на телебаченні й вплинув на покоління британських телевізійних сценаристів. він здобув міжнародне визнання і був нагороджений премією BAFTA як найкращий серіал 2006 року. А у 2013 році, на честь 50-річного ювілею серіалу, Королівська пошта Великої Британії випустила серію поштових марок, присвячених \"Доктору Хто\".\n\n\"Доктор Хто\" 1 сезон: дивіться трейлер\n\n\"Вбивства в Мідсомері\" / Midsomer murders\n\nЇї Величність дуже любила британські детективи. Зокрема \"Вбивства в Мідсомері\", в якому розслідують вбивства у вигаданому англійському графстві Мідсомер. Прем’єра відбулася у 1997 році. Серіал зняли за мотивами роману Керолайн Ґрем. Головного героя старшого інспектора Барнабі до 14 сезону зіграв актор Джон Нетлс, а пізніше – Ніл Даджен.\n\n\"Вбивства в Мідсомері\": дивіться фрагмент з серіалу\n\n\"Дотримуючись пристойності\" / Keeping Up Appearances\n\nГоловна героїня цього серіалу, яким захоплювалася Єлизавета II, докладає чимало зусиль, аби досягнути успіху. Вона навіть своє прізвище неприродно вимовляє з французькими манерами. Це дуже смішить усіх навколо, а їй хіба завдає клопоту. Серіал виходив у 1990-х.\n\n\"Дотримуючись пристойності\": дивіться фрагмент з серіалу\n\nНагадаємо, сьогодні, 19 вересня, о 13 годині за київським часом у Вестмінстерському абатстві відбудеться похорон Єлизавети II. Її Величність поховають у каплиці святого Георгія Віндзорського замку, який є особливим для усієї королівської сім'ї. Там безперервно жили 40 монархів протягом майже 1000 років. Після поховання королеви згідно з рішенням короля, уся королівська сім'я вступить у 7-денну жалобу.\n\nНовим королем Великої Британії став Чарльз III, якого офіційного проголосили 10 вересня.",
    "Копа Судамерікана. Біля титулу та біля вильоту": "Бразильський чемпіонат доводить своє домінування у Південній Америці. Головним претендентом на перемогу у другому за значенням клубному турнірі є аутсайдер Бразілейрао.\n\nПівфінал\n\nГоянія. Стадіон \"Серра Доурада\"\n\nАрбітр: Хесус Валенсуела (Венесуела)\n\n\"Атлетіко Гояненсе\" (Бразилія) – \"Сан Пауло\" (Бразилія) 3:1 (1:1)\n\nГоли: Жоржиньо (11), Шайлон (56), Лео Перейра (78) – Лусіано (23)\n\n\"Атлетіко Гояненсе\": Ренан Сантос – Дуду (Айнер, 46), Вандерсон, Клаус, Джефферсон (Артур, 66) – Габріель Баральяс (Шайлон, 46), Едсон Фернандо (РАлдней, 85) – Марлон Фрейтас, Жожиньо, Веллінгтон Рато (Лео Перейра, 72) – Дієго Чурін\n\nТренер: Едуардо Баптіста\n\n\"Сан Пауло\": Жандрей – Ігор Вінісіус, Дієго Коста, Ферраресі (Патрік, 45), Лео, Рейналдо (Веллінгтон Дамассена,45) – Пабло Майя (Невес, 60) – Родріго Нестор (Аллісон, 79), Ігор Гомес – Кажері, Лусіано (Маркос Гільєрме, 70)\n\nТренер: Рожеріо Сені\n\nПопередження: Вандерсон, Дуду, Едсон Фернандо, Шайлон – Ігор Вінісіус, Ігор Гомес, Невес\n\nВилучення: Ігор Гомес\n\nВажливо зазначити, що \"Гояненсе\" напередодні звільнив тренера Жоржиньо, того самого, що був чемпіоном світу 1994-го року. Причина того поразка у дербі проти \"Гояненсе\" і загально невтішне 19-те (передостаннє) місце у Бразілейрао 2022. А ще зовсім нещодавно команда вилетіла на стадії ¼ фіналу кубку Бразилії від \"Корінтіанса\" - після домашніх 2:0 згоріла на виїзді 1:4. Проте, варто зазначити, що успіхи у кубкових змаганнях відбулися саме з Жоржиньо. Його \"Гояненсе\" вмів і вести силову боротьбу і, небагато контролюючи м’яч, дуже ефективно передавати його.\n\nРожеріо Сені має більш міцні позиції в рідному \"Сан Пауло\" ніж були у Жоржиньо. Тут і його гігантський ігровий авторитет, і вихід до півфіналу Кубку Бразилії. Одначе, гранд теж не може задовільнитися 13-м місцем у чемпіонаті та трьома поразками поспіль в усіх офіційних матчах. Тому тінь звільнення м’яко і поступово лягає на легендарного воротаря.\n\nУ цьому поєдинку перемога заслужено дісталася господарям. Вони забили першими і після того, як Лусіано класним ударом головою рахунок зрівняв, повністю перехопили ініціативу ще до вилучення Ігора Гомеса наприкінці першого тайму. \"Сан Пауло\" дав себе втягнути у досить хаотичну гру, в якій господарі почувалися значно краще, а перевага в одного гравця суттєво позначалася в окремих епізодах.\n\nТож, \"Атлетіко\" переміг і став фаворитом не лише цієї пари, а й усього розіграшу трофею Судамерікани.\n\nМатч відповідь пройде на \"Морумбі\" 8 вересня.\n\nКіто. Стадіон \"Родріго Пас Дельгадо\"\n\nАрбітр: Рафаель Клаус (Бразилія)\n\n\"Індепендьєнте дел Важе\" (Еквадор) - \"Мелгар\" (Перу) 3:0 (1:0)\n\nГоли: Шюнке (29), Фаравеллі (67), Діас (69)\n\n\"Індепендьєнте дел Важе\": Рамірес – Фернандес (Варгас, 87), Карабахал, Шюнке, Сеговія, Чавес – Ангуло (Хаймен Айові, 71), Пежерано (Ортіс, 64), Фаравеллі – Сорноса (Мінда,72), Діас (Гайбор, 71).\n\nТренер – Мартін Анселмі\n\n\"Мелгар\": Каседа – Рамос, Денемуостьєр, Галеано, Ласо – Орзан – Кабрера (Бордакар, 62), Аріас, Перес (Санчес, 85), Іберіко (Відалес, 75) – Куеста\n\nТренер – Пабло Ернан Лаважен\n\nПопередження: Жоан Онофре Лопес (не в грі)\n\nДо матчу представників Еквадору та Перу було очікувано прикуто значно менше уваги ніж до бразильської пари. Та й ще вони грали паралельно з матчем Лібертадорес \"Велес\" - \"Фламенго\". І все ж це був дійсно крутий поєдинок.\n\nПерший півфінальний матч Копа Судамерікана (другого після Лібертадорес міжнародного клубного турніру Південної Америки) у цій парі.\n\n\"Індепендьєнте дел Важе\" не є історичним грандом в Еквадорі, проте зараз він набув статусу великої сили у себе в країні і вже має серйозне міжнародне визнання – фіналіст Лібертадорес (2016) і переможець Судамерікани (2019). До останнього нині туру чорно-сині лідирували в чемпіонаті своєї країни, але програли 1:2 \"Універсідад Католиці\" і опустилися на друге місце.\n\nЇхній опонент з Перу зовсім неочікуваний гість у на цьому етапі Судамерікани. \"Мелгар\" круто здивував, коли вибив бразильський \"Інтернасіонал\" на стадії 1/4 фіналу – дві нічиї і перемога у серії пенальті. В своєму чемпіонаті він йде другим після \"Атлетіко Грау\".\n\nПерший тайм став просто еталонною феєрією гри. Спочатку 40-річний аргентино-мексиканець Крістіан Пежерано не влучив у порожній кут воріт в ситуації коли, будь-який за класом гравець заб’є у дев’яти випадках з десяти.\n\nНатомість перуанці відповіли двома крутими моментами свого головного форварда і найкращого бомбардира поточної Судамерікани Бернардо Куести. У другій спробі він навіть забив, проте з положення по за грою. Невдовзі історія повторилася, коли індивідуальними діями Кабрера розкидав суперників у їхньому штрафному майданчику, а от Лаутаро Діас забивав з офсайду. Тож \"Мелгар\" зовсім не виглядав андердогом у цьому протистоянні.\n\nПерший гол господарі забили після подачі Джуніора Сорноси на центрального захисника Річарда Шюнке, за яким не встигнули вистрибнути суперник. 1:0.\n\nАле й у такій ситуації гості могли б витягнути козирну карту, якби реалізували свої моменти. Знову не забив Куеста, а Аріас поцілив у стійку.\n\nВже після того Фаравеллі класно пробив фактично з лінії штрафного майданчику, 2:0. А за дві хвилини після того Лаутаро Діас забив третій гол господарів. Ось така вона суто аргентинська перемога \"Індепендьєнте\" - усі автори голів і тренер з цієї країни.\n\nМартін Анселмі, тренер \"Індепендіенте дел Важе\": \"Ми здобули велику перевагу, але цей відрив не є неподоланним.\n\nМатч відповідь пройде 7-го вересня.",
    "Які події відзначають 18 вересня? – Золотоноша.City": "Всі ми знаємо, що кожен день - це певна пам`ятна або символічна дата. От наприклад, 18 вересня - День Незалежності Чилі.\n\nВ 1810 році у Чилі з’явилася можливість звільнитися від іспанського впливу. Це сталося, коли осілі в тих місцях європейці дізналися, що король Іспанії був повалений Наполеоном I. 18 вересня того ж року міська рада Сантьяго скинула офіційного колоніального губернатора. Подія ознаменувала набуття Чилі незалежності від Іспанії. Через чотири роки іншому іспанському наміснику Перу вдалося на деякий час відновити контроль над цими бунтівними землями, однак рух до незалежності вже було не зупинити.\n\nАле чи знаєте ви ще деякі цікавинки цього дня? А ми знаємо, і підготували для вас тест-ребус, щоб поділитися.\n\nТож уперед!",
    "Нема чим дихати. Чверть \"зелених легень\" Землі знищено в Амазонці": "Корінні народи Амазонки б'ють на сполох — забруднення, вирубування та незаконний обіг наркотиків знищують місцеві ліси.\n\nRelated video\n\nАмазонка — найбільший тропічний ліс, що простягається на території Бразилії, Перу, Колумбії та інших країн Південної Америки. Тут живуть понад п'ятсот груп корінних народів, і сьогодні вони волають про допомогу — понад чверть тропічного лісу незворотно пошкоджені, пише Express.\n\nЗа словами місцевого населення біорізноманіття, багатство річок і загалом екосистема найбільшого тропічного лісу перебуває під загрозою. Незаконні вирубки лісів, видобуток нафти й незаконний обіг наркотиків стали настільки згубними для Амазонки, що, за останніми даними, безповоротно знищили 26% найбільших \"зелених легень\" Землі.\n\n[ + – ] Грегоріо Діаз Мірабаль Фото: грегорио диаз мирабаль\n\nЗа словами голови Координаційної організації корінних народів басейну Амазонки (Coica) Грегоріо Діаса Мірабаля, місцевому населенню нелегко визнавати, що понад чверть тропічного лісу виявились знищеними — це викликає в місцевих етнічних груп тривогу.\n\nГлава Coica зазначає, що такі масштабні руйнування ставлять під загрозу не лише екосистему Амазонки, а й значно загрожують всій програмі уповільнення глобального потепління, розрахованої до 2030 року.\n\nВідповідна заява прозвучала на Саміті корінних народів Амазонки — місцеве населення волає про допомогу та вимагає розробити програму захисту третини тропічного лісу, яку поки що не зачепили.\n\n[ + – ] 74% Амазонки потребують захисту вже зараз Фото: амазонка\n\nНа думку вождів місцевих народів, незважаючи на те, що уряди країн заявили про готовність урятувати Амазонку від незаконної вирубки, забруднень і наркотрафіку, на жаль, цього не відбувається. Про що свідчать жахливі цифри руйнувань тропічного лісу.\n\nДослідження показують, що найбільшими \"руйнівниками\" Амазонки є дві країни — 90% вирубки та забруднень тропічного лісу — справа рук Болівії та Бразилії.\n\nРаніше Фокус писав, що різкі зміни клімату зроблять більшу частину планети непридатною для життя людини до кінця століття.",
    "Ерін МакКі, USAID: Підтримка України не схожа ні на що з побаченого мною на державній службі": "Ерін МакКі, USAID: Підтримка України не схожа ні на що з побаченого мною на державній службі\n\nAssistant Administrator Бюро USAID у справах Європи та Євразії — про пріоритети та червоні лінії в підтримці медіа.\n\nIn English\n\nГоворячи про заходи для підтримки та відновлення української медіасфери, багато учасників ринку покладають сподівання на гранти міжнародних організацій. «Детектор медіа» вирішив адресувати ці сподівання та розпитати про пріоритети й червоні лінії підтримки медіа Ерін Елізабет МакКі — людину, яка нещодавно очолила Бюро USAID у справах Європи та Євразії.\n\nПерш ніж приєднатися до бюро, МакКі з 2019 по 2022 рік працювала амбасадоркою Сполучених Штатів Америки в Незалежній Державі Папуа-Нова Гвінея, на Соломонових Островах і в Республіці Вануату. До призначення на посаду вона була заступницею голови місії в посольстві США в Джакарті, директоркою місії USAID / Індонезія та USAID / ASEAN, а також перебувала на різних посадах в USAID у Вашингтоні, Центральній Азії, Іраку, Південній Америці (включаючи Перу, Болівію, Колумбію, Еквадор, Парагвай і Бразилію), палестинських територіях та Росії.\n\nНаша розмова відбулася під час зустрічі Ерін МакКі з українськими журналістами та представниками медійних громадських організацій. Серед іншого вона розповіла про рішення виділити 33 мільйони доларів на підтримку українського фінансового сектору. І закінчила цю розповідь такими словами: «Я почула від усіх вас, що виживання незалежних медіа залежатиме від процвітаючого приватного сектору, який допоможе генерувати дохід від реклами, а також розширювати коло ваших учасників та ваш інструментарій. І я розумію, що хоча вони можуть виглядати такими, що перебувають на відстані один від одного, вся наша робота спрямована на підтримку кожного елемента української економіки та суспільства, щоб мати можливість втілити майбутнє, яке охопить, підтримає та допоможе кожному українцю».\n\n— Пані Ерін, USAID має Програму підтримки медіа в Україні на $75 млн до 2025 року (реалізує Internews. — «ДМ»). Це величезна сума, і це може бути найбільша програма підтримки ЗМІ у світі. Але проблеми незалежних ЗМІ в Україні під час війни теж величезні. Якщо цієї суми буде недостатньо, чи зможете ви копнути глибше?\n\n— Це чудове запитання, і багато що тут залежить від Конгресу. Це залежить від впливу (результату профінансованих активностей. — «ДМ»), але також від інших партнерів та приватного сектору. Сполучені Штати не можуть підтримувати сектор чи галузь самостійно. Ми тут не для того, щоб дати подачку, а щоб допомогти покращити ситуацію. Це означає, що часто ми виявляємо, що інвестиції, які ми робимо в наші програми, настільки чіткі, що ми можемо продемонструвати вплив, результат і можливість залучити ще більше донорів, партнерів, спонсорів, аби усунути прогалини чи масштабувати роботу. Отже я можу вам пообіцяти: якщо ми досягнемо успіху, то цей успіх приведе до залучення додаткових ресурсів і партнерів.\n\n— Ви працюєте у Вашингтоні і знаєте тамтешній контекст набагато краще за нас. Чи триватиме підтримка демократії та врядування в Україні після майбутніх виборів у США цього року та президентських виборів за два роки?\n\n— У мене немає кришталевої кулі і я не можу сказати, як пройдуть вибори. Але я впевнена, що незалежно від того, яка партія прийде до влади, говоримо ми про проміжні вибори чи про президентські вибори 2024 року, величезна двопартійна підтримка та підтримка з боку американського народу (перед яким, відверто кажучи, політики повинні відповідати) України та українського народу не схожа ні на що побачене мною за все життя, за всю кар’єру на державній службі. Отже це не залежить від пріоритетів адміністрації. Це партнерство між Сполученими Штатами та Україною, яке триватиме за межами будь-якого виборчого циклу.\n\n— Повертаючись до підтримки медіа: які ваші червоні лінії? Які заходи, ініціативи, на вашу думку, в жодному разі не варто підтримувати в Україні?\n\n— Це цікаве запитання, на яке я не можу відповісти. Я маю переадресувати його нашим колегам із місії, тому що ці червоні лінії залежать від сектору, контексту та кожної країни, чи не так? Загалом обмежень немає, доки засоби масової інформації та партнери, яких ми підтримуємо, дотримуються етики, демонструють високу чесність і продовжують відстоювати журналістику на основі фактів, а також доступ і способи забезпечення інформацією навіть тих, хто не має смартфона. І креативно підходять до того, щоб кожен отримував потрібну інформацію: це свого роду інклюзивна журналістика, якщо таке поняття існує.\n\nІ тому я б не сказала, що є червона лінія. Але є партнери, які не демонструють цих якостей і характеристик, які не досягають того рівня, який, як ми знаємо, є таким важливим для четвертого стовпа чи, якщо хочете, четвертої гілки влади демократії.\n\n— Якби український уряд прийшов до вас і попросив підтримати марафон «Єдині новини» або державний телеканал, ви би погодилися?\n\n— Я мала би побачити точний характер запиту. Зазвичай ми працюємо через наших партнерів і програми, а не фінансуємо безпосередньо державні органи та установи. Макроекономічна підтримка бюджету, яку ми нещодавно надали, є безпрецедентною в моїй історії роботи в агентстві (станом на 8 серпня уряд США надав або взяв на себе зобов’язання надати уряду України $8,5 млрд прямої бюджетної підтримки. — «ДМ»). Вкрай важливо, щоб український уряд працював, щоб він міг далі битися на війні та виплачувати пенсії, оплачувати медичні рахунки, фінансувати першу допомогу, всі критично важливі послуги, які є фундаментальними для збереження України.\n\nТож моє припущення щодо відповіді на ваше запитання буде таким: це малоймовірно, тому що ми працюємо в основному через наші програми та партнерів, не рахуючи аномалії, яку я описала.\n\nФото: USAID, «Детектор медіа»",
    "Копа Судамерікана. Рожеріо Сені в пошуках першого міжнародного трофею": "1/2 фіналу\n\nКіто. Стадіон \"Родріго Пас Дельгадо\"\n\nАрбітр: Фернандо Рапалліні (Аргентина)\n\n\"Мелгар\" (Перу) - \"Індепендьєнте дел Важе\" (Еквадор) 0:3 (0:1)\n\nГоли: Діас (28, 69), Фаравеллі.\n\n\"Мелгар\": Каседа – Рамос, Денеумостьєр, Галеано, Рейна – Орзан, Аріас, Перес (Кабрера, 61) – Іберіко (Відалес, 73), Куеста, Кеведо (Тандасо, 61)\n\nТренер – Пабло Ернан Лаважен\n\n\"Індепендьєнте дел Важе\": Рамірес – Фернандес, Карабахал, Шюнке, Сеговія, Чавес – Ангуло (Гайбор, 59), Пежерано (Ортіс, 66), Фаравеллі (Меркадо,78) – Сорноса (Кабесас,78), Діас (Бауман, 68)\n\nТренер – Мартін Анселмі\n\nПопередження: Денеумостьєр, Орзан, Кеведо – Ангуло, Гайбор\n\nПерший матч – 0:3\n\nПеруанці перед матчем-відповіддю мали, як здавалося свій суттєвий плюс, їм перенесли гру національної першості, тож \"Мелгар\" майже тиждень готувався до поєдинку з \"Індепендьєнте\".\n\nЕквадорці ж зіграли у національній першості (не зовсім основою) і поступилися на виїзді \"Депорітво Куенці\", 1:2, що відкинуло їх на третю позицію у турнірній таблиці.\n\nТа спроба акцентованої підготовки до вирішальної гри провалилася у середині першого тайму. Джуніор Сорноса неймовірним чином прийняв м’яча після вкидання ауту і віддав класний пас на Діаса, той не схибив у виході сам на сам на воротаря. А коли по перерві той самий Діас вдруге вразив ворота суперників розтанули будь які ілюзії боротьби \"Мелгара\". Завершальний гол Луїса Сеговії тільки підкреслив солідність гостей і безпорадність господарів – захисник пробіг метрів 40 у пошуку можливості віддати передачу й не знайшовши її просто вгатив з усієї сили. У першій грі перуанці відіграли значно краще ніж вдома і, незважаючи на однаково розгромний для них рахунок в обох поєдинках, вони на виїзді створювали нагод забити не менше за опонента. Цього ж разу шансів у \"Мелгара\" не було.\n\nСан-Паулу. Стадіон \"Морумбі\"\n\nАрбітр: Даріо Еррера (Аргентина)\n\n\"Сан Пауло\" (Бразилія) – \"Атлетіко Гояненсе\" (Бразилія) 2:0 (1:0), серія пенальті 4:2\n\nГоли: Патрік (4, 64)\n\n\"Сан Пауло\": Феліпе Алвес – Ігор Вінісіус, Дієго Коста, Лео, Рейналдо – Аліссон (Галоппо, 80), Невес (Пабло Майя, 17), Родріго Нестор (Таллес, 79), Патрік (Жуан, 88) – Кажері, Лусіано\n\nТренер: Рожеріо Сені\n\n\"Атлетіко Гояненсе\": Ренан Сантос – Дуду (Айнер, 72), Вандерсон, Клаус, Джефферсон – Габріель Баральяс, Едсон Фернандо (Шайлон, 87) – Марлон Фрейтас, Жожиньо (Лео Перейра, 57), Веллінгтон Рато – Дієго Чурін (Рікардіньо, и87)\n\nТренер: Едуардо Баптіста\n\nПопередження: - Вандерсон, Джефферсон\n\nПерший матч – 1:3\n\n\"Атлетіко\" переміг вдома з рахунком 3:1 і став фаворитом не лише цієї пари, а й усього розіграшу трофею Судамерікани. Парадокс у тому, що \"Гояненсе\" зараз у зоні вильоту у Бразілейрао 2022. Зокрема, команда в останньому матчі поступилася \"Атлетіко Мінейро\", 0:2. Едуардо Баптіста готувався проводити лише свій третій матч на посаді головного тренера. Дебют був дуже вдалим, але тепер настала фаза повсякденної марудної роботи.\n\n\"Сан Пауло\" теж не у найкращих кондиціях. А вимоги від триколірних зовсім інші ніж від \"Атлетіко Гояненсе\". Поки у команди 14-та позиція в чемпіонаті.\n\nВ останніх шести матчах команда не вигравала (чотири поразки і дві нічиї). За якістю гри \"Сан Пауло\" виглядав більш динамічним і сильним ніж опонент.\n\nГосподарі, яких шалено гнали вперед заповнені трибуни \"Морумбі\", забили дуже швидко зусиллями Патріка. А вже на 15-й хвилині вони святкували вдруге після удару Джонатана Кажері, проте радість тривала не довго – аргентинський арбітр гол не зарахував через фол.\n\nПісля перерви \"святі триколірні\" таки змогли забити вдруге, знову відзначився Патрік. В цей момент гості вже лише захищалися і дотягнули до серії післяматчевих пенальті. Та їхні розрахунки на цю дуель були марними, вирішальну спробу не реалізував Лео Перейра, один з героїв попередньої гри цих суперників.\n\nТаким чином Рожеріо Сені матиме нагоду спробувати завоювати свій перший міжнародний тренерський трофей.\n\nФінал Копа Судамерікана 2022 пройде 1 жовтня на стадіоні імені Маріо Алберто Кемпеса у Кордобі, Аргентина.",
    "Дані білоруських хакерів допомогли виявити шпигунку РФ в Італії, де вона товаришувала з офіцерами НАТО – Bellingcat": "Біографія Марії Адели Куфельдт Рівери говорила, що вона вдова, ювелір і світська левиця. Дитина батька-німця та матері-перуанки, народжена в Кальяо, Перу, і покинута матір’ю в Москві під час Олімпійських ігор 1980 року.\n\nЖурналісти низки зарубіжних видань встановили особу \"глибоко законспірованої\" російської шпигунки, яка видавала себе за перуанку з німецьким корінням і під іменем Марія Адела Куфельдт Рівера жила в різних країнах Європи.\n\nСпільне розслідування Bellingcat, The Insider, Der Spiegel і La Repubblica з виявлення шпіонки тривало 10 місяців, пише Голос Америки.\n\nЯк з'ясували розслідувачі, вона мала бізнес – дизайн власної лінії ювелірних прикрас, що допомагало їй жити активним соціальним життям і знайомитися з потрібними людьми, зокрема з офіцерами НАТО, які служили в італійському Неаполі.\n\nВідео дня\n\nХристо Грозєв, генеральний директор Bellingcat і провідний розслідувач повідомив, що наштовхнувся на незвичне ім’я, коли переглядав базу даних про перетин білоруського кордону, яку передали розслідувачам білоруські харкери.\n\n\"Ми вперше помітили її завдяки надзвичайно корисній базі даних, якою поділилися з нами білоруські кіберпартизани: реєстр перетину кордону Білорусі. Ми знали діапазони номерів паспортів шпигунів ГРУ та ФСБ, тож вирішили шукати в цьому наборі даних за частковими збігами, залишаючи останні 3 цифри як символи підстановки\", – пояснив Грозєв.\n\nВін зазначив, що ще працюючи над розслідуванням отруєння Скрипалів у Великобританії, журналісти з’ясували, що російська розвідка видавала своїм шпигунам за кордоном паспорти однієї серії. Доступ до цих номерів дозволив журналістам-розслідувачам викривати інших шпигунів, відстежуючи такі групи чисел.\n\nВідштовхуючись від номера паспорта на ім’я \"Руслан Боширов\", Грозєв наштовхнувся на ім’я Марія Адела Куфельдт Рівера, яка жила в Європі, але 13 разів відвідувала Росію, перетинаючи кордон потягом.\n\nПізніше російський колега Грозєва Роман Доброхотов з проекту The Insider з’ясував, що жінка з дуже схожим іменем була секретарем Lions Club, благодійної організації в Неаполі. Вони разом звернулися до італійської колеги Флоріани Булфон і вона сказала, що цей клуб розташований прямо біля командного центру НАТО, і решта його членів були офіцерами НАТО.\n\nЖурналісти з’ясували, що росіянку, яка, ймовірно, працювала на ГРУ, звати Ольга Колобова, і її шпигунська кар’єра обірвалася раптово у 2018 році після публікації розслідування про отруєння Скрипалів у Британії.\n\nЯк пише розслідувач і засновник Bellingcat, Еліот Хіггінс, 14 вересня 2018 року Bellingcat і The Insider опублікували розслідування про таємні особи \"Руслана Боширова\" та \"Олександра Петрова\", двох таємних шпигунів ГРУ, причетних до отруєння \"Новачком\" Сергія та Юлії Скрипалів.\n\nТого ж дня опівночі, зазначив розслідувач, начальнику в/ч 29155 ГРУ генерал-майору Авер’янову подзвонив начальник відділу номер 5 ГРУ, \"так званої програми нелегалів – маловідомого відділу, який розсаджував військових шпигунів по всьому світу під вигаданими іменами\".\n\n\"Двоє офіцерів ГРУ розмовляли трохи більше двох хвилин\", – розпові Хіггінс. А вже наступного дня імовірна російська шпигунка була в дорозі до Москви.\n\n\"Наступного дня Марія Адела Куфельдт Рівера купила квиток в один кінець з Неаполя, Італія, до Москви, летячи за паспортом з одного з діапазонів номерів, які Bellingcat опублікував напередодні\", – зазначив Хіггінс.\n\nЗ того часу громадянка Росії Ольга Колобова, 1982 року народження, проживає в Москві в елітній квартирі.\n\nЯк додав Хіггінс, найпікантнішим моментом в цій історії для нього стало те, що свою \"авторську\" біжутерію, якою вона обдаровувала високопоставлених осіб, включно з принцом Халіфа бін Салман Аль Халіфа, прем’єр-міністром Бахрейну, Колобова купувала через \"Алі-експрес\", китайську службу доставки товарів.\n\nЯк пише Хіггінс, коли розслідувачі звернулися за коментарем до посольства Росії в Римі, у відповідь посольство лише опублікувало у Twitter карикатуру з коментарем: \"Якщо ви всюди бачите російських шпигунів, можливо, ви занадто багато читаєте газету \"Реппубліка\".\n\nЯк повідомляв УНІАН, у травні українські прикордонники затримали громадянку РФ, котра як \"паломниця Свято-Успенської Почаївської лаври\" намагалася потрапити до країни.\n\nВас також можуть зацікавити новини:",
    "Помер знаменитий французький режисер Жан-Люк Годар": "Одному з основоположників французької \"нової хвилі\" був 91 рік\n\nRelated video\n\nПомер відомий французький кінорежисер Жан-Люк Годар. Йому був 91 рік. Годара називали одним з основоположників французької \"нової хвилі\", напряму в кіно у 1950-1960-х роках. Про смерть класика із посиланням на його близьких повідомляє Liberation.\n\nЖан-Люк Годар порушив усталені правила французького кіно 1960-х років і дав старт новому способу кіновиробництва. Він працював із ручною камерою, ввів у моду різкі склеювання, доповнював кадр смисловими відсиланнями через плакати та газети. Герой його фільмів — це бунтар, який знаходиться в пошуку і протистоїть соціальним механізмам.\n\nЙого фільм \"На останньому подиху\" із Жан-Полем Бельмондо називають маніфестом \"нової хвилі\".\n\nПізніше, отримавши статус класика, Годар часто працював анонімно, співпрацюючи з іншими режисерами. Його останніми фільмами стали \"Мово, прощавай\" 2014 року, який отримав спеціальний приз Каннського кінофестивалю та \"Образ і мова\", зняті у 2018 році.\n\nУ 2011 році Годар отримав премію \"Оскар\" за внесок у розвиток кінематографа, попри звинувачення в антисемітизмі.\n\nЖан-Люк Годар народився в багатій франко-швейцарській родині 3 грудня 1930 року в розкішному Сьомому окрузі Парижа.\n\nЙого батько був успішним лікарем, а мати — дочкою засновника інвестиційного банку Banque Paribas.\n\nВін закінчив Сорбонну, почав кар'єру, як кінокритик, захопився кіновиробництвом завдяки коханцю своєї матері — Оділь Моно. Жан-П'єр Лаубшер влаштував його працювати на греблю, де Годар зняв короткометражний документальний фільм \"Операція бетон\".\n\nГодар був одружений на данській акторці Ганні Карині, яка зіграла у шести його фільмах, розлучилися вони у 1967 році. Його другою дружиною стала акторка Анн Вяземський, онука письменника Поля Моріака, з якою вони познайомилися на зйомках фільму \"Китаянка\". Пара розлучилася 1979 року.\n\nЗ 1978 року Жан-Люк Годар жив затворником у М'євіллі, в муніципалітеті Ролле. Карина називала його \"самітником\" і зазначала, що в останні роки вони не спілкувалися.\n\nЦікаво, але через свого батька, Поля Годара, режисер був пов'язаний родинними зв'язками з колишнім президентом Перу — Педро Пабло Кучинськи.\n\nА коли Мішель Азанавічус зняв у 2017 році фільм \"Грозний\" про Годара, метр назвав це \"дуже дурною ідеєю\".\n\nНагадаємо, Жан-Поль Бельмондо, зірка культового фільму Годара \"На останньому подиху\", помер у 2021 році у 88 років.",
    "Нерухомість дорожчає скрізь: в яких країнах ціна на неї зросла найбільше": "Аналітики проаналізували, як змінювалися ціни на житло у другому кварталі 2022 року і де нерухомість подорожчала найбільше. Дослідження, як повідомляє 24tv, провела компанія Knight Frank. «Мінфін» публікує ключові тези.\n\nЩо відбувалось на ринку\n\nІндекс відстежує номінальне та реальне зростання цін у місцевих валютах. І як показало дослідження, в середньому за рік ціни на житло зросли на 10%.\n\nЩо відбувається на ринку нерухомості у другому кварталі 2022 року\n\nЗа даними дослідження, попри несприятливу економічну ситуацію, у 51 із 56 проаналізованих країн продовжує зростати вартість житла.\n\nВплив інфляції на вартість житла\n\nЗ урахуванням інфляції до другого кварталу 2022 року, у світі зафіксоване реальне зростання лише на 1,6%. Минулого року цей показник становив 6,2%.\n\nДе найбільше зросла вартість житла\n\nУ рейтингу країн із найбільшим річним зростанням цін на житло у другому кварталі 2022 року лідирує Туреччина з показником 160,6% без урахування інфляції. Водночас, із врахуванням інфляції у реальному вираженні, ціни тут зросли лише на 45,9%.\n\nТакож зростання зафіксоване у:\n\nСловаччині — номінальне зростання на 25,5%, із урахуванням інфляції — 10,8%,\n\nЧехії — номінальне зростання на 23,5%, із урахуванням інфляції — 9,5%,\n\nІсландії — номінальне зростання на 22,9%, із урахуванням інфляції — 12,9%,\n\nЕстонії — номінальне зростання на 21,0%, із урахуванням інфляції — 5,0%.\n\nСвітовий індекс вартості житла у 2022 році\n\nДе дешевшає житло\n\nСпад цін у першому кварталі (без урахування інфляції) зафіксований у:\n\nМалайзії (-0,1%),\n\nПеру (-0,9%),\n\nматериковому Китаї (-1,3%),\n\nГонконгу (-2,4%),\n\nМарокко (-5,8%).\n\nСвітовий індекс вартості житла у 2022 році\n\nЯка ситуація в Україні\n\nВ Україні у другому кварталі ціни на житло зросли у ціні на 12% річних без урахування інфляції. Якщо враховувати інфляцію, вартість впала на 7,8%.\n\nОднак, через розв'язання війни на території України Росію виключили з рейтингу.\n\nЧитайте також: Кияни вкладають в новобудови Вінниці, Черкас і Закарпаття: хто і де купує нерухомість",
    "Влада Італії арештувала 11 вілл близького до Путіна російського олігарха": "В Італії накладено арешт на 11 одиниць нерухомості на Сардинії. Вілли належать російському олігарху Моше Кантору, наближеному до президента РФ Володимира Путіна.\n\nПро це повідомило L’Unione Sarda.\n\nРосійського олігарха записали до санкційних списків Євросоюзу та Великої Британії у квітні. Його внесено до переліку як особу, наближену до Путіна.\n\n68-річний Кантор був власником найбільшого у світі виробника мінеральних добрив “Акрона”. Forbes оцінював його статки у 4,6 мільярда доларів. Після запровадження санкцій олігарх передав частку в управління менеджменту.\n\nЧерез санкції італійський уряд вирішив накласти арешт на 11 вілл у Порто-Ротондо. Нерухомість зареєстровано на олігарха або осіб, котрі пов’язані з ним.\n\nЗазначено, що після інформації про арешт в одній з резиденцій виявили українців, які залишили країну через російський напад. Видання припускає, що це пов’язано з українським походженням дружини Кантора.\n\nМоше Кантору надали звання кавалера Великого хреста ордена “За заслуги перед Італійською Республікою” у 2013 році. Його нагородив тодішній президент Італії Джорджіо Наполітано.",
    "Хавбек Манчестер Сіті ризикує пропустити чемпіонат світу у Катарі": "Просто жахливий старт кар'єри у новій команді може перенестись і на виступи на мундіалі.\n\nПереходячи влітку з Лідса в Манчестер Сіті за 49 мільйонів євро, Калвін Філліпс явно не таким чином уявляв собі новий етап своєї кар'єри: 2 хвилини в АПЛ і 14 - у Лізі чемпіонів.\n\nБільшу частину часу 26-річний англієць проводить у лазареті. І хоча він потрапив у заявку збірної Англії на майбутні матчі Ліги націй, гравець ризикує не поїхати до Катару на чемпіонат світу.\n\nЯк повідомляє Sky Sports, на тренуванні в четвер, 15 вересня, Філліпс отримав серйозну травму плеча і тепер йому потенційно знадобиться операція. Якщо справа дійде до хірургічного втручання, футболіст може не встигнути відновитися до старту мундіаля.\n\nНагадаємо, що старт чемпіонату світу 2022 року в Катарі заплановано на 20 листопада, коли країна-господарка у матчі-відкритті зустрінеться з Еквадором, який точно братиме участь у турнірі, незважаючи на скарги Перу та Чилі.",
    "Чи потрібно прати нову постільну білизну перед використанням": "Чи потрібно прати нову постільну білизну чи можна відразу застеляти новий комплект на ліжко? Цим питанням задаються всі початківці господині, тому відповідаємо на нього і наводимо всі плюси і мінуси першого прання постільної білизни після покупки, інформує Ukr.Media.\n\nЧи потрібно прати нову постільну білизну: аргументи \"за\"\n\nІснує чимало причин для першого прання нового комплекту постільної білизни:\n\nтканину виробник покриває спеціальним складом для поліпшення товарного вигляду комплекту;\n\nматеріал часто буває жорстким, щоб комплект добре тримав форму і виглядав «накрохмаленим»;\n\nу разі порушення цілісності упаковки бруд, пил і шкідливі мікроби потрапляють на тканину при транспортуванні і зберіганні;\n\nпошиття постільної білизни не проводиться в стерильних умовах — в цехах вона контактує з брудом і пилом;\n\nдешева постільна білизна нерідко забарвлюється — особливо сильно при першому пранні;\n\nспецифічний запах від комплекту, що довгий час пролежав в упаковці, не можна назвати приємним;\n\nна постільній білизні з натуральних тканин можуть влаштуватися клопи, кліщі та інші крихітні комахи, які непомітні неозброєним оком.\n\nВажливо! Обов'язково прати нову постільну білизну для дітей, тим більше — для немовлят.\n\nЩо дає прання купленої постільної білизни перед першим використанням\n\nЯкщо сумніваєтеся, чи обов'язково прати нову постільну білизну, враховуйте, що без прання ви не застраховані:\n\nвід сверблячки і подразнень, які виникають на шкірі через вплив спеціальних обробок тканини, що змиваються при першому пранні;\n\nвід сну на жорсткій постільній білизні;\n\nвід фарбування піжами або тіла фарбою, нанесеною на тканину;\n\nвід неприємного запаху, який може мати дешева постільна білизна, що зберігається в неналежних умовах.\n\nЧи можна не прати нову постільну білизну перед першим використанням\n\nНерідко можна почути, що, мовляв, все життя не перу нові речі і поки не помер. Що ж, постільну білизну можна і не прати, якщо:\n\nви купили дорогий комплект в хорошій герметичній упаковці;\n\nу вас немає алергії,\n\nкомплект не призначений для дитини;\n\nвсі вище перераховані мінуси не бентежать.\n\nБагато господинь замінюють перше прання нової постільної білизни прасуванням. Такий варіант рятує від жорсткості тканини і бактерій, але не позбавляє від специфічного запаху, не видаляє спеціальний склад і не страхує від фарбування.\n\nЯк прати нову постільну білизну\n\nПерше прання нової постільної білизни після покупки можна робити двома способами:\n\nвручну прополоскати новий комплект;\n\nвипрати білизну в машинці-автоматі на делікатному режимі.\n\nВажливо! При першій і наступних праннях обов'язково дотримуйтесь рекомендацій виробника щодо вибору температури, типу прання (тільки ручне або машинне), використання відбілювачів, віджиму.",
    "Ангеліна Калініна - Бернарда Пера: огляд матчу US Open": "",
    "Як різні країни модернізували радянський винищувач МіГ-29": "Як різні країни модернізували радянський винищувач МіГ-29\n\nБазова модель багатоцільового винищувача МіГ-29 поступила на озброєння у 1983-1985 роках. Відтоді країни-оператори проводили модернізацію літака: для покращення певних властивостей, для відповідності стандартам НАТО тощо.\n\nОсобливості «національних» модифікацій МіГ-29\n\nУже від початку базова модель МіГ-29 (тип 9-12) мала кілька варіантів, зокрема, експортні «А» і «Б» – відповідно, для країн Варшавського договору та інших.\n\nНімеччина\n\nMiG-29G (German) (9-12G) та MiG-29GT (German Trainer) (9-51G)\n\nЛітаки були модернізовані спільним підприємством MiG Aircraft Product Support GmbH (MAPS), створеним у 1993 році московським авіаційним виробничим підприємством МіГ та Daimler-Benz Aerospace AG. Відповідно до стандартів НАТО на МіГах була допрацьована ідентифікаційна система і встановлені приймачі супутникової навігації. Крім того, проведене доопрацювання двигунів. Модернізована паливна система дозволила підвіску додаткових паливних баків місткістю по 1150 літрів (що дозволяло здійснювати безпосадковий переліт через Атлантику). Також на німецьких літаках були перекладені написи в кабіні.\n\nМалайзія\n\nMiG-29N та MiG-29NUB,\n\nабо МіГ-29СД (9-12СД) / МіГ-29УБ (9-53А)\n\nВинищувач королівських ВПС Малайзії отримав систему дозаправки паливом у польоті, в номенклатуру озброєння включені нові керовані ракети (КР) середньої дальності РВВ-АЕ.\n\nСловаччина\n\nМіГ-29AS (9-12СД) та MiG-29UBS\n\nМодернізація бортового радіоелектронного обладнання – літак отримав багатофункціональний дисплей, а також оновлену апаратуру зв’язку та навігації за стандартом НАТО.\n\nРумунія\n\nMiG-29 Sniper\n\nПокращення бойових характеристик та бортових систем за стандартами НАТО. Програма закрита у 2001 році.\n\nІндія\n\nMiG-29UPG (9-20) та MiG-29UPG-UB (9-53)\n\nМодернізація МіГ-29 (9-12Б) та МіГ-29УБ (9-51): монтаж додаткового конформного надфюзеляжного паливного бака та обладнання для дозаправки в повітрі; встановлення двигунів РД-33 серії 3М, французької інерціальної навігаційної системи (Thales), ізраїльської нашоломної системи цілевказування (Elbit), нових російських радіолокаційної станції (РЛС) «Жук-М2Э» та оптико-локаційной станції ОЛС-УЭМ; заміна кабіни на «скляний варіант» із багатофункціональними рідкокристалічними дисплеями. Номенклатура озброєння розширена ракетами Х-29Т/Л, Х-31А/П і Х-35.\n\nПеру\n\nМіГ-29СМП (9-13СМП)\n\nЕкспортна версія МіГ-29СМ з можливістю використання високоточної керованої зброї класу «повітря – поверхня».\n\nБілорусь\n\nМіГ-29БМ (9-11)\n\nБілоруська модернізація МіГ-29 (тип 9-13): встановлені засоби дозаправки паливом у повітрі, станція супутникової навігації та допрацьована РЛС для застосування керованого озброєння «повітря – земля».\n\nУкраїна\n\nМіГ-29МУ1\n\nВід 2009 року виконується одним із державних авіаційно-ремонтних заводів.\n\nМіГ-29МУ2\n\nПодальша модернізація МіГ-29МУ1, має можливість застосування керованого авіаційного озброєння класу «повітря – земля». Перший політ модернізований винищувач здійснив у грудні 2019 року.",
    "У Києві спостерігається сильне задимлення повітря: у ДСНС назвали причину та закликали зачинити вікна": "На Київщині уже кілька днів поспіль продовжують горіти торф'яники.\n\nПро це повідомляє ДСНС.\n\n\"Важливо! Зараз у Києві спостерігається сильне задимлення повітря. Воно спричинене пожежею у Київській області, а саме у с. Соснівка Вишгородського району триває ліквідація одного осередку торф'яної пожежі. Ця ситуація ускладнюється сезонним явищем – метеорологічною димкою\", - йдеться у повідомленні.\n\nФото: ДСНС у Київській області\n\nУ ДСНС також для поліпшення ситуації зі станом повітря рекомендують:\n\nзачинити вдома вікна;\n\nне виходити зайвий раз на вулицю;\n\nякщо є очищувач повітря - увімкнути його на максимум.\n\nЧерез таку ситуацію Київ потрапив у трійку міст за рівнем забруднення повітря (на першому місці – Сантьяго (Чилі), на другому – Київ, на третьому – Ліма (Перу)). Так, згідно з сервісом IQ-Air, найбільш брудне повітря в районі Оболоні, Подолу та на Лівому березі.\n\nНагадаємо, вчора, 1 вересня, у Києві також спостерігалося задимлення.",
    "Поетеса Ярослава Павлюк стала Почесною громадянкою м. Броди": "Звання «Почесний громадянин міста Броди» присвоєно Ярославі Павлюк. Відповідне рішення ухвалили депутати Бродівської міської ради – про це повідомляється на сторінці Бродівської міськради у мережі Фейсбук.\n\nЯрослава Павлюк – відома перекладачка, письменниця, поетеса, педагог, журналіст, громадська діячка, дослідниця рідного краю. Лауреатка премій ім. Л. Українки, П. Полтави, також Я. Павлюк – володарка «Золотої відзнаки товариства імені М. Конопницької в м. Варшава».\n\nДовідка. Народилася Ярослава Степанівна Павлюк 5 червня 1932 року в місті Броди. Навчалася у Бродівській середній школі №1, а потім у Львівському Державному педагогічному інституті. Вчителювала, займалася журналістською діяльністю. Авторка поетичних, прозових, публіцистичних та історичних творів. В її доробку понад 20 виданих книг. Її перу належать збірки: «Затиснувши рукою біль у серці» (1993 р.), «На скелі віри» (1994 р.), «Zwracam się do pamięci» (1996 р.), «Джерело» (1997 р.), «Rycerskość Ducha” (2000 р.).\n\nЗ 1973 року Ярослава Степанівна проживає на Житомирщині у місті Любар. Там отримала «Знак Народної пошани Всеукраїнського об’єднання» та звання почесного громадянина міста Любар.",
    "«Душа поета – вічна таїна» (народний артист України Вадим Крищенко в гостях у студентів)": "«Душа поета – вічна таїна» (народний артист України Вадим Крищенко в гостях у студентів)\n\nПоділитись:\n\nВадим Дмитрович Крищенко – народний артист України, заслужений діяч мистецтв України, заслужений працівник культури, кавалер багатьох державних нагород, повний кавалер ордена «За заслуги», найвищої київської відзнаки «Знак Пошани», найвищих церковних нагород – ордена Андрія Первозваного та ордена Святого Володимира, найвищої відзнаки громадських організацій – Лицар Вітчизни… Це далеко неповний перелік заслуг людини, яка при житті стала легендою української поезії та музики.\n\nСьогодні Вадим Дмитрович завітав до студентів-другокурсників спеціальності «Професійна освіта», де вони провели бліц-знайомство із новою збіркою поета «Діждатися весни». Представити поета коротко дуже важко, тому Вадим Дмитрович зробив це сам:\n\nЯ - українець. Критися не стану –\n\n﻿ Умію, можу, все зроблю зі смаком.\n\n﻿ Я хочу бути признаним і знаним\n\nНе менше від француза чи поляка…\n\nЯ – українець. Кличу на гостину,\n\nПрийду вас зустрічати на вокзали.\n\nЯ дуже хочу, щоб мою країну\n\nНе лиш жаліли, але й поважали.\n\nЯ- українець. Щирий в дружнім колі,\n\nАле скажу сусідським недорікам,\n\nЩо мій державний синьо-жовтий колір\n\nВ історію вже вписаний навіки …\n\nВадим Дмитрович розповів студентам про те, якими доленосними зустрічами його нагороджувала доля, як приходило і приходить натхнення, як у душі і на папері знаходять відголос навколишні події. Так і презентована збірка повинна була б вийти до 87-річного ювілею поета, та у наше життя увірвалася війна… Проте лиха і страждання війни народжують слова, і дуже хочеться, щоб їх почули:\n\nУ великім вогні заховалася чорна пітьма,\n\nСіє горе і смерть сатанинська натура рашиста.\n\nІ маленьке дитя – вже нікого у нього нема…\n\nХто йому поверне перебите снарядом дитинство?..\n\nСкільки хлопців-бійців схоронила ця клята війна,\n\nКоли лютий москаль волю нашу хотів перекреслить.\n\nМовлю вам і собі: пам'ятаймо святі імена.\n\nХай ясніють вони на знаменах звитяги і честі…\n\nПеремога прийде, не здолає нас путінська тать.\n\nПеремога, яка не дала ниць упасти свободі.\n\nУкраїна моя підніметься , щоб гордо постать,\n\nЯк новий Прометей, перед очі країн та народів.\n\nДівчата і хлопці слухали, затамувавши подих. Слухали і щиро переймалися почутим. А коли дізналися, що презентована збірка вже 54-а у доробку знаного гостя, а більшість українських пісень, які вони знають і чують на телебаченні і радіо (а їх понад 1000!), належать перу Вадима Дмитровича, в їхніх очах загорілися і здивування, і захоплення, і повага. Вадим Дмитрович же, розуміючи, що перед ним – зовсім молоді люди, продовжував. Цього разу – про вічне почуття:\n\nЛюбов і чорне малювала білим\n\nІ випрямляла наших доль криву,\n\nА ми на клич, на поклик серця бігли,\n\nЩоб із розгону впасти у траву.\n\nСудів і пересудів нам не треба…\n\nНе знають очі заздрісні та злі,\n\nЩо і земля стає в любові небом,\n\nА небо робиться волошками землі…\n\nНаприкінці зустрічі В.Д. Крищенко закликав молодь любити і розуміти поезію, бо в ній – справжня душа, і щоб зрозуміти її, потрібен час і віра:\n\nДуша поета – в словах привіту,\n\nЩоб правда гордо ішла по світу.\n\nДуша поета – це сльози щастя.\n\nВи їй повірте – і вам воздасться…\n\nТак, це була лише бліц-презентація. Ми ж сподіваємося, що незабаром зможемо презентувати збірку Вадима Крищенка «Діждатися весни» більш широкому колу студентів і працівників нашого університету. А Уляна Гринь (учасниця мистецької студії «7 сходинок» під керівництвом народного артиста України, професора кафедри культурології Романа Рудого), яка була присутня на сьогоднішній зустрічі, вже пообіцяла виконати на презентації одну з її улюблених пісень на слова Вадима Крищенка – «Хай щастить вам, люди добрі!»\n\nІрина Майданюк,\n\nзавідувач кафедри культурології",
    "Huatai - генеральний техноспонсор конференції «Asia Grains&Oils Conference in Tashkent-2022»": "Китайська компанія Huatai виступила генеральним техноспонсором другої міжнародної агропромислової конференції «Asia Grains&Oils Conference in Tashkent», яка відбудеться 14-15 вересня 2022 р. (готель International Hotel Tashkent, Узбекистан).\n\nКомпанія з 1988 р. займається випуском обладнання для переробки олійної та зернової продукції «під ключ» у провінції Хенань:\n\nОбладнання для виробництва соняшникової олії\n\nОбладнання для виробництва соєвої олії\n\nОбладнання для виробництва ріпакової олії\n\nОбладнання для виробництва арахісової олії\n\nОбладнання для виробництва бавовняної олії\n\nОбладнання для виробництва кукурудзяної олії\n\nОбладнання для виробництва лляної олії\n\nСтерилізатор етиленоксиду\n\nБезперервне комплектне обладнання для екстракції буровугільного воску\n\nКомплектне обладнання для біодизеля\n\nПродукція Huatai має сертифікати якості системи ISO9001:2008.\n\nКомпанія постачає своє обладнання як на внутрішній ринок Китаю, так і на зовнішні ринки. Зокрема, експорт здійснюється в Болівію, Перу, Єгипет, Судан, Танзанію, Руанду, Нігерію, Узбекистан, Таджикистан, Бангладеш, Таїланд, Індонезію та інші країни та регіони.",
    "Улюблена їжа та десерти Кейт Міддлтон — Шуба": "Мама трьох дітей небайдужа до традиційних британських десертів, але при цьому регулярно їсть дуже корисні салати та смузі.\n\nКейт Міддлтон, яка на початку цього року відсвяткувала 40-річчя, є еталоном елегантності та стрункості. Влітку, серед іншого, вона обожнює салат з кавуна, огірка та фети. А щоденне меню доволі просте й практично одноманітне — вона невибаглива й до цього привчає своїх трьох дітей, пишуть Мirror.co.uk.\n\nНагадаємо, зовсім недавно Кейт зі своєю родиною переїхала до графства Беркшир. Джордж та Шарлотта вже відвідують місцеву школу. Говорять, що вартість навчання коштує 7000 фунтів стерлінгів на рік.\n\nПопри таку кількість дітей та щоденні заходи, повʼязані з її статусом, а тепер вона принцеса Уельська, Кейт завжди має чудовий вигляд та дуже усміхнена.\n\nДля цього вона дотримується суворої дієти, щоб залишатися здоровою та повною енергії.\n\nСніданок\n\n© Depositphotos\n\nКейт Міддлтон — велика шанувальниця смузі на сніданок. Принцеса Уельська змішує листя зеленого чаю, капусти, шпинат, ромен, кінзу та чорницю для корисного ранкового напою.\n\nТакож вона насолоджується тарілкою вівсянки на сніданок, яка має масу переваг для здоровʼя. Це зниження рівня цукру в крові та ризику серцевих захворювань.\n\nОбід\n\n© Depositphotos\n\nОдним з її фаворитів є севиче — страва з морепродуктів з Перу. Готується із сирої риби в цитрусовому соку та приправляється перцем чилі, цибулею, сіллю та коріандром.\n\nКажуть також, що Кейт небайдужа до салату табуле, основного середземноморського продукту, приготовленого із замоченого кускусу, нарізаної петрушки, помідорів, мʼяти, цибулі та приправленого оливковою олією, лимонним соком, сіллю та перцем.\n\nВечеря\n\n© Depositphotos\n\nКоли справа доходить до вечері, то тут усе доволі традиційно. Улюблена вечеря Вільяма — смажене курча, а Кейт готує смачне карі, а також супи.\n\nДіти пари — Джордж, Шарлотта та Луї — люблять проводити час на кухні. Разом вони готують піцу або пасту.\n\nДесерт\n\n© Depositphotos\n\nКейт, як і всі ми, небайдужа до солодкого. Але в помірних кількостях. Королівський шеф-кухар Роді Варот раніше сказав, що вона ніколи не відмовиться від традиційного пудингу із соусом з ірисок. Він дуже соковитий та пористий.\n\nСама Кейт його не готує, але ніколи не відмовиться від невеликої порції під час королівських заходів.",
    "В Україні знову відкрили статистику COVID-19: почалося осіннє зростання захворюваності": "Після 24 лютого в Україні припинили оприлюднювати офіційну статистику, пов'язану з епідемією COVID-19. З кінця серпня ці відомості стали знову доступними, але статистика не щоденна, а щотижнева.\n\nСтатистика коронавірусу в Україні за період з 05.09 до 11.09.2022\n\nМинулого тижня за даними МОЗ:\n\nзафіксовано 23 864 (тиждень тому було 16 155) нові підтверджені випадки коронавірусної хвороби COVID-19 (з них дітей – 3 706 (2 024), медпрацівників – 551 (377));\n\n81 037 осіб вакциновано проти COVID-19 (попереднього тижня – 50 055). З усіх щеплень 33,3% становлять перші дози, 8% – другі дози, 56,5% – перші бустерні дози, 2,2% – другі бустерні дози;\n\nшпиталізовано – 4 734 (3 868) особи;\n\nлетальних наслідків — 70 (44).\n\nЗа весь час епідемії в Україні:\n\nПриєднуйтесь до нас в соцмережах!\n\nзахворіли – 5 096 397 осіб;\n\nлетальних наслідків – 108 955;\n\nпроведено тестувань (методом ПЛР та експрес) – 31 758 033.\n\nЗ початку вакцинальної кампанії щеплено 16 065 538 осіб, з них дві дози отримали 15 301 624, першу бустерну дозу — 2 055 326, другу бустерну дозу — 18 581 особа.\n\nПідписуйтесь на нас в Google News!\n\nУ МОЗ зазначають, що 764 тис. осіб не отримали другу дозу, а приблизно 13,2 млн – першу бустерну дозу. Тому там нагадують про необхідність захистити себе перед очікуваним осіннім зростанням кількості випадків захворювання.\n\nПерелік пунктів і центрів вакцинації можна знайти за посиланням.\n\nСтатистика пандемії коронавірусу у світі на 14 вересня 2022 року\n\nКількість підтверджених випадків зараження коронавірусом у світі на ранок 14 вересня досягла 609 658 795, свідчать дані американського університету Джонса Хопкінса.\n\nЗ початку поширення коронавірусу у світі від наслідків COVID-19 померли 6 517 877 осіб.\n\nДо країн із понад 30 млн випадків зараження входять США, Індія, Бразилія, Франція та Німеччина.\n\nКількість інфікованих і померлих від наслідків зараження відповідно склала:\n\nСША — 95 320 071 і 1 050 767.\n\nІндія – 44 502 363 та 528 185.\n\nФранція – 34 939 449 та 155 569.\n\nБразилія – 34 533 957 та 684 898.\n\nНімеччина – 32 507 180 та 148 389.\n\nЗа даними порталу Worldometers, який спеціалізується на статистичних даних щодо найважливіших світових подій, середній світовий коефіцієнт смертності на ранок 14 вересня становив 836,6 особи на 1 млн населення. В Індії з кожного 1 млн жителів померли 375 осіб, Бразилії – 3 173, Франції – 2 357, Німеччині – 1 760, США – 3 213.\n\nЯк світ виходить із пандемії\n\nЖурнал The Economist розраховує Індекс глобальної нормальності, який характеризує, як повсякденне життя повернулося до допандемічного рівня. Аналізуються 50 країн, де мешкають 75% світового населення та формуються 90% світового ВВП.\n\nСукупним показником є середньозважене значення бала кожної країни, зважене за її населенням. Допандемічний рівень активності встановлено на рівні 100 для зручності порівняння. Трекер оновлюється новими даними щотижня.\n\nЗа даними на 1 липня, світ у середньому отримав 84 бали (грубо кажучи, відновився на 84% до пандемічного рівня). 11 країн перевищили допандемічний рівень: Єгипет (лідер рейтингу — 121,5), Колумбія, Індія, Туреччина, Мексика, Перу, Нігерія, Ірландія, Пакистан, ОАЕ. Загалом 49 країн перейшли 70-бальний рубіж, крім Китаю – там поки що лише 56,4.\n\nУ дослідженні є й Україна. Життя у нас попри війну оговталося від ковіду на 86,3 бала – 34-те місце з 50.\n\nІндекс нормальності для України\n\nThe Economist відзначив такі глобальні тенденції:\n\n- більшість «білих комірців» роблять ставку на збереження гнучкості в тому, скільки часу вони проводять на робочому місці;\n\n- заповнюваність офісів може ніколи не повернутися до попереднього рівня;\n\n- відвідуваність магазинів стала напрочуд високою із середини минулого року й зараз перевищує допандемічний рівень;\n\n- громадський транспорт суттєво відновився від початку пандемії. Рівень завантаженості доріг також поновився. Однак багато літаків у всьому світі залишаються на землі, оскільки правила тестування та карантину перешкоджають міжнародним поїздкам.\n\nІндекс глобальної нормальності",
    "Все, що ви хотіли знати про картоплю – пояснює чернігівський науковець": "Головний овоч на нашому столі. Як не крути, а практично жодна українська господиня не обходиться без картполі у приготуванні їжі. Нема картоплі – нема що їсти. Кінець серпня – це зазвичай час «копання» картоплі, час збору врожаю. Експерти та самі господарі хваляться, що вона цього року вродила, а це доволі важливо у наші складні часи – будемо з їжею.\n\nЗдавалося б, що можна нового розказати нашим читачам про картоплю? Ніби і все зрозуміло, але ніт! Виявляється, ми всі дуже мало знаємо про це головний продукт на нашому столі. Щоб довести це, ми пропонуємо поринути у цікаву науково-популярну розповідь про картоплю, а допоможе нам з цим біолог, доцент кафедри географії Національного Університету «Чернігівський Колгегіум імені Т. Г. Шевченка» Григорій Мачульский. Отже, вперед за картоплею!\n\n* * *\n\nКартопляній прабабусі 14 тисяч років\n\nКартопля (лат. Solanum tuberosum L), родина пасльонових (лат. Solanace L.), є однорічною в культурі та багаторічною в дикому стані трав`янистою рослиною, для неї характерне як вегетативне (бульбами) так і генеративне (насінням) розмноження. Розмноження насінням, частіше всього, використовують у селекції при створенні нових гібридів та сортів.\n\nБатьківщиною картоплі є Південна Америка, де і нині вона росте у дикому стані. За даними науковців вік дикої картоплі становить близько 14000 років. Картопля вперше була одомашнена в регіоні сучасного південного Перу і крайнього північно-західного регіону Болівії між 8000 і 5000 до нашої ери.\n\nУ середині XVIII ст. картопля вперше потрапила до Європи, але її вирощування довгий час було під забороною. У цей же період спостерігається поширення посадок картоплі і в Україні (вперше картоплю посадили на Харківщині), яка швидко впроваджується в харчування населення. Її починають широко використовувати для приготування перших та других страв і для гарнирів до м'ясних і рибних страв. Майже всі перші страви — борщі, юшки та інші готують з цього часу з картоплею.\n\nЩо любить і до чого примхлива картопля\n\nКартопля може успішно рости і давати гарні врожаї на будь-яких ґрунтах з хорошою повітря- та вологопроникністю, окрім надто кислих чи надто лужних. Погано картопля переносить важкі перезволожені та солонцюваті ґрунти. Одним із чинників підвищення врожайності картоплі є раціональне використання добрив. Залежно від погодно-кліматичних умов та забезпеченості ґрунту елементами живлення оптимальні дози внесення добрив змінюються.\n\nКартопля вибаглива до вологості ґрунту і його повітряємності. Вона, також дуже чутлива до різких змін температури і вологості.\n\nУ картоплі існує два критичних періоди споживання вологи, коли дефіцит вологи викликає незворотні негативні процеси в розвитку рослин). Перший період – ріст столонів та утворення бульб. Столони – це такі рости, на кінці яких і формується, а потім росте майбутня картоплина. У надземних овочевих рослин такі відростки називають «вусами». Другий період – це, власне, активне наростання бульб.\n\nПерший критичний період збігається з фазою бутонізації і триває до початку цвітіння. Нестача вологи в цей час зовні по рослині мало помітна, але призводить до того, що органічні речовини які утворюються в листках практично не переходять в бульби, і використовуються на ріст бадилля. Посуха на початку бульбоутворення призводить до зменшення кількості бульб і до затримки їх формування. Це призводить до різкого зниження урожайності, майже вдвічі.\n\nДругий критичний період починається з кінця фази цвітіння і триває до початку відмирання бадилля. У цей час потреба рослин картоплі у воді дещо менша, ніж у першому критичному періоді. Дефіцит вологи під час або відразу після утворення бульб уповільнює їхній ріст і підсилює ураження звичайною паршею.\n\nКартопля також вибаглива до температури повітря. Для неї найбільш сприятливою температурою повітря є +17-21°С. Підвищення температури до +25°С уповільнює ріст бульб, а при +30°С і більше він зовсім припиняється.\n\nА що з врожайністю – і взагалі, і цього року?\n\nКартопля є однією з найпродуктивніших культур у сучасному землеробстві України. За даними ФАО (Food and Agriculture Organization, FAO — організація ООН для боротьби з голодом) за 2016 рік Україна увійшла до п’ятірки світових лідерів з виробництва картоплі — 22 млн тон бульб на площі 1,5 млн гектарів. У деяких країнах світу та передових господарствах з виробництва картоплі за впровадження сучасних технологій її продуктивність сягає 100 т/га, проте в Україні врожайність бульб картоплі в середньому коливається в межах 10–14 т/га.\n\nКліматичні показники червня цього року у Чернігівський області, за даними Українського гідрометцентру, склали: середня температура +19,1°С; середня кількість опадів 9-15 мм. Відповідно, для формування урожаю картоплі склались достатньо сприятливі кліматичні умови.\n\nЗ метою попереднього визначення урожайності різних сортів картоплі на полях Фермерського господарства «Напорівське», яке розташоване у Чернігівському районі, були проведені підкопки результати яких наступні: сорт Рів’єра — 50 тонн/га; Арізона — 36 т/га; Пікассо — 26 т/га, 12 бульб під кущем; Рудольф — 26 т/га.\n\nУ 2021 році до Державного реєстру сортів рослин, придатних до поширення в Україні, занесено 188 сортів картоплі, з них вітчизняної селекції — 82. Серед сортів української селекції 67 (81,7%) створено в Інституті картоплярства НААН.\n\nЗ чого складається картопля та чим корисна\n\nХімічний склад і харчова цінність бульб багато в чому залежить від умов вирощування та їх віку. Молода картопля багата на вологу і вітаміни, але в ній відносно мало крохмалю. У повністю дозрілих бульбах є крохмаль, вітаміни, мікроелементи. У 100 г стиглих сирих бульб картоплі міститься:\n\n77,46 г води;\n\n18,21 г вуглеводів (переважно – крохмалю);\n\n1,71 г білків;\n\n0,1 г жирів;\n\n2,2 г клітковини.\n\nУ бульбах картоплі також містяться вітаміни (у середньому мг на 100г): вітаміну С (аскорбінова кислота) – 15; РР (ніацин) – 1,22; В1 (тіамін) – 0,11; В2 (рибофлавін) – 0,045; B6 (піродоксин) – 0,40; В5 (пантотенова кислота) – 0,40; каротину (провітамін А) – 0,01; Е (токоферол) – 0,06; К – 0,05.\n\nУміст корисних речовин у бульбах залежить від типу ґрунтів та видів добрив. Але навесні бульби всихають, вітаміни в них розкладаються, зате в хімічному складі картоплі підвищується концентрація соланіну – отруйного глікоалкалоїду.\n\nУ картоплі відзначається підвищений вміст вуглеводів, а її калорійність становить 80 кКал на 100 г сирого продукту. У 100 г відвареної картоплі – 82 кКал, а в 100 г смаженої – 192 кКал. Енергетична цінність сушеної картоплі – 298 кКал на 100 г.\n\nБілки картоплі містять, практично всі амінокислоти, які зустрічаються у рослинах, в тому числі і незамінні. Амінокислоти картоплі збалансовані та легко засвоюються організмом людини.\n\nКартопля вирізняється високим вмістом мінеральних речовин, а саме: солі калію, магнію, заліза, кальцію, фосфору, хрому. Тому споживання картоплі має позитивний вплив при захворюваннях, пов’язаних з порушенням обміну речовин (подагра, ниркові захворювання). За рахунок лужної дії картопля допомагає нейтралізувати надлишки кислот в організмі, які утворюються під час метаболізму і як наслідок – запобігання передчасного старіння.\n\nРазом з тим сік картоплі протипоказаний при зниженій кислотності шлунку, так як має виражені лужні властивості. Також не рекомендується вживати сік картоплі при цукровому діабеті і ожирінні, щоб не викликати загострення захворювань через високий вміст крохмалю в картоплі. Крім того, регулярне надмірне вживання соку картоплі може привести до погіршення роботи підшлункової залози. Крім того, надмірне споживання картоплі може привести до загострення сечокам’яної хвороби, метеоризму, захворювань шлунково-кишкового тракту.\n\nНа будь-який смак – сортів картоплі сила силенна\n\nУсі сорти картоплі класифікують:\n\n- за типом вирощування і урожайністю на сорти екстенсивного типу, мають врожайність 150-200 ц/га та сорти інтенсивного типу з потенційною врожайністю 500-800 ц/га;\n\n- за строками дозрівання сорти поділяють на ранньостиглі (80-100 днів), середньоранні (100-115 днів), середньостиглі (115-125 днів), середньопізні (125-140 днів) та пізньостиглі (понад 140 днів);\n\n- за господарським призначенням сорти поділяють на столові, технічні, столово-технічні, кормові, універсальні, придатні до виготовлення напівфабрикатів.\n\nНайпоширеніші в культурі столові сорти, бульби яких відзначаються найвищими смаковими якостями — мають ніжну м'якоть, не темніють, містять 12—16 % крохмалю, багаті вітаміном С. Зазвичай бульби столової картоплі мають тонку шкірку, округлу форму та не дуже заглиблені вічка.\n\nНайпоширенішими сортами в приватному секторі й агровиробництві на сьогодні є сорти української селекції: Слаута, Серпанок, Скарбниця, Кіммерія, Щедрик, Повінь, Слов’янка, Княгиня, Мирослава, Фотинія, Случ, Солоха, Хортиця й інші.\n\nСлаута\n\nРанній сорт столового призначення. Бульби округло-овальні, рожеві, м’якуш кремовий. Уміст крохмалю: 15,4%. Смакові якості добрі. Середня маса товарної бульби — 100 г. Кількість бульб у кущі — 14–15 шт. Урожайність: 25,0 т/га на 40–45-й день після сходів, 50,0 т/га в кінці вегетації, на поливі 70,0 т/га. Висока посухостійкість.\n\nКіммерія\n\nРанній сорт столового призначення. Бульби продовгувато-овальні, кремові, м’якуш кремовий, вічка середні. Уміст крохмалю: 15,1%. Смакові якості високі, сирий і варений м’якуш не темніє. Середня маса товарної бульби — 103 г. Кількість бульб у кущі — 13–14 шт. Урожайність: 14,0 т/га на 40–45-й день після сходів, 46,0–49,0 т/га в кінці вегетації. Лежкість добра — 90%.\n\nПовінь\n\nРанній сорт столового призначення. Бульби рожеві, округлі, м’якуш кремовий, вічка середні. Уміст крохмалю — 15,0–16,0 %. Смакові якості високі. Бульби середньо розварюються, м’якуш не темніє в сирому і вареному вигляді. Середня маса бульби — 95 г. Високоврожайний. Через 40–45 днів після сходів здатний нагромаджувати врожай 20,0–22,0 т/га бульб. Потенційна врожайність наприкінці вегетації — 46,0 т/га. Лежкість добра — 85% (за дотримання агротехніки вирощування).\n\nСкарбниця\n\nРанній сорт столового призначення. Бульби овальні, з неглибокими вічками, жовті, м’якуш від кремового до світло-жовтого забарвлення. Уміст крохмалю 12,6–13,0%. Смакові якості добрі, бульби розварюються, м’якуш не темніє в сирому і вареному вигляді. Кількість бульб у кущі 14 шт. Середня маса товарної бульби 80 г. Урожайність на 45-й день після сходів 14,5–19,0 т/га, в кінці вегетації 45,0–48,0 т/га. Лежкість — 92%.\n\nЩедрик\n\nРанній сорт столового призначення. Бульби округлі, жовті зі сітчастою шкіркою, вічка середні та заглиблені, м’якуш білий. Уміст крохмалю 13,0–14,0%. Смакові якості добрі, бульби середньо розварюються, м’якуш слабо темніє в сирому і вареному вигляді. Середня маса бульби 100 г. Кількість бульб у кущі — 9–12 шт. Урожайність 18,0 т/га на 40–45-й день після сходів, 70,0 т/га в кінці вегетації. Лежкість — 91%.\n\nЖитниця\n\nСередньоранній сорт столового призначення. Бульби округлі, рожеві з гладенькою шкіркою та червоними неглибокими вічками,. М’якуш кремовий, стійкий до ферментативного і неферментативного потемніння. Середня маса товарної бульби 90–120 г, кількість бульб під кущем — 16–18 шт. Потенційна врожайність — 60,0–70,0т/га.\n\nЗлагода\n\nСередньоранній сорт, універсального призначання. Бульби рожеві, овальної форми, м’якуш білий. Уміст крохмалю 17,2%. Смакові якості високі. Середня кількість бульб під кущем — 13–16 шт. Урожайність у кінці вегетації 45,4 т/га.\n\nМирослава\n\nСередньоранній сорт, столового призначення. Бульби рожеві, овальної форми, м’якуш світло-жовтого кольору. Уміст крохмалю 17,2%. Смакові якості добрі. Середня кількість бульб під кущем 18–21. Урожайність: у кінці вегетації 60,0–70,0 т/га.\n\nКнягиня\n\nСередньостиглий сорт, столового призначення. Бульби світло-рожеві, округлої форми, м’якуш жовтого кольору. Уміст крохмалю 11,4%. Смакові якості добрі. Урожайність в кінці вегетації 70,0–80,0 т/га.\n\nСолоха\n\nСередньостиглий сорт, столового призначення. Бульби темно-фіолетові, округло-овальної форми, м’якуш темно-фіолетового кольору. Уміст крохмалю 19,2%. Смакові якості 8,5 бала, має підвищений уміст антиоксидантів. Дієтичний продукт, який використовують як профілактичний засіб для покращення роботи й лікування травної і кровоносної систем та зміцнення імунітету. Придатний для використання як природний барвник харчових продуктів. Може використовуватись для декоративного оформлення страв (салатів, картоплі-фрі, пюре). Урожайність у кінці вегетації 38,0 т/га.\n\nСлов’янка\n\nСередньостиглий сорт столового призначення. Бульби продовгувато-овальні, рожеві, м’якуш кремовий. Уміст крохмалю 12,0–13,0%. Смакові якості середні, бульби не розварюються, м’якуш не темніє в сирому і вареному вигляді. Середня маса бульби 125 г. Кількість бульб у кущі 10–12 шт. Урожайність у кінці вегетації 50,0–70,0 т/га.\n\nСлуч\n\nСередньостиглий сорт столового призначення. Бульби жовті, видовжено-овальні, з неглибокими вічками, м’якуш від кремового до світло-жовтого забарвлення. Уміст крохмалю 17,5%. Смакові якості добрі. Урожайність у кінці вегетації 45,0–50,0 т/га.\n\nХортиця\n\nСередньостиглий сорт столового призначення. Бульби червоні, видовженої форми, м’якуш червоного кольору. Уміст крохмалю 19,0%. Смакові якості добрі, має підвищений уміст антиоксидантів. Урожайність 35,0–37,0 т/га в кінці вегетації.\n\nРодинна\n\nСередньопізній сорт столового призначення. Бульби рожеві, овальні із середніми вічками, білим м’якушем. Уміст крохмалю 17,0–18,5%. Смакові якості високі, бульби розварюються. Урожайність у кінці вегетації 60,0–70,0 т/га.\n\nМарфуша\n\nСередньостиглий, столового призначення. Бульби фіолетового кольору з неглибокими вічками, видовжено-овальні, шкірка з невеликою сітчастістю. М’якуш кремовий із фіолетовим кільцем на межі флоеми. Уміст крохмалю 16,5–17,0%, смакові якості добрі. Багатобульбовий — до 18–20 бульб під кущем із середньою масою — 90–120 г. Урожайність у кінці вегетації 60,0 т/га.\n\n* * *\n\nНу що, чи цікавою була ця науково-популярна подорож по картопляному світу? Певно, якщо ви дочитали до кінця цього матеріалу, то відповідь ствердна. Дякуємо Григорію Мачульському за допомогу у підготовці цього матеріалу, а всім чернігівцям любителям картоплі бажаємо приємного апетиту та гарного врожаю!",
    "Любов з солоним присмаком": "В ужгородському видавництві «Патент» побачила світ книга «Крижане полум’я” закарпатської письменниці Наталії Дурунди. У видавництві професійно, добросовісно, вчасно виконали свою роботу. Презентабельні обкладинка, палітурка, форзац, друк – усе якісно. Про це, зокрема, йшлося на початку презентації, яка відбулася в Закарпатській обласній універсальній науковій бібліотеці імені Федора Потушняка.\n\n\n\nКолеги по перу, учасники бойових дій, волонтери, освітяни, науковці прийшли розділити з авторкою радість від появи нової книги, що є новим досягненням, поділитися своїми враженнями від прочитаного.\n\n\n\nНа початку короткого обговорення йшлося про вдалу побудову твору, лаконічну анотацію, місткі пролог і епілог, влучний епіграф Олександра Олеся, легкий стиль написання книги… А найбільша увага приділялася, звичайно, змісту, який так зацікавив і схвилював перших читачів.\n\n\n\nПисьменниця розповіла, що в основу гостросюжетного роману лягли сорокарічні події. Вона бачила проводи хлопців в армію, труни, могили, горе. Її герої – ті, хто проливав свою кров на афганській чужині, хто не повернувся з полів битв з північним сусідом. Книга – це шана і живим. Тож наш пекучий біль – війна, був темою усього подальшого обговорення. Зачитувались фрагменти твору. Наталія Дурунда зізналася, що роман вичитували ті, хто воював в Афганістані, бійці на Сході України. Люди, які полон, пекло, усе своїми очима бачили, у яких закарбувались рани на серці від пережитого. Написанню передувало спілкуванння не тільки з очевидцями, з якими познайомив чоловік-письменник Андрій Дурунда, а й почуте від матерів, дружин, переселенок, подруг. Загострені на війні почуття любові до землі, рідних, коханих – з солоним присмаком. Долю кожного героя майстер слова пропустила через свою душу, сльози, співпереживання, і це передалося її читачам, які просто ковтали сюжет. Тож щиро дякували авторці за новий твір, а воїнам Збройних Сил України — за можливість зустрітися у книгозбірні.\n\n\n\nЗвучала на вечорі і поезія, висловлювались думки про доцільність створити фільм за мотивами цього роману, цікавились творчими планами письменниці, дарували п. Наталії квіти. Презентоване літературно-художнє видання можна було придбати у сусідній залі книгозбірні. Виручені кошти – благодійний внесок на потреби бійців. Придбати книгу можна і в обласній організації Національної спілки письменників України.\n\nУляна Демчук",
    "Чому росіяни досі керують в Україні? | Блог Ростислава Новоженця": "Чому росіяни досі керують в Україні? | Блог Ростислава Новоженця\n\nУ Федеративній Республіці Німеччині незабаром приступить до виконання обов’язків новий посол України. На заміну Андрію Мельнику, якого ще в липні відкликав Президент України В.Зеленський, вочевидь, прийде Олексій Макєєв, кандидатуру якого нещодавно погодив президент Німеччини Ф.-В. Штайнмайєр.\n\nУ цій дипломатичній процедурі немає нічого незвичного, якби не одне “але”. Адже саме А.Мельник чи не найбільше доклався до того аби політика Німеччини за останні місяці змінилась із проросійської на проукраїнську. І міняти на переправі такого надійного посла-патріота та ще й з таким символічним іменем як Андрій Мельник (другий голова ОУН (1938–1964) якось нерозумно. А в час війни з Росією керівником посольства України замість українця А.Мельника ставити етнічного росіянина О.Макєєва взагалі недопустимо.\n\nАле виявляється, що серед послів України росіянин О.Макєєв не буде самотнім. Росіянами на українських посольських посадах досі залишаються: Володимир Шкуров (Албанія), Любов Абравітова (ПАР), Юрій Пивоваров (Сенегал), Ігор Долгов (Грузія), Ігор Тумасов (Перу), Оксана Маркарова (США), а також Всеволод Ченцов – представник України при ЄС.\n\nТа подібні проросійські тенденції спостерігаються й у внутрішній кадровій політиці в самій Україні. Аналізуючи укази Президента В.Зеленського, лише за останні три місяці, приходиш до прикрого висновку: майже всі посади, за незначним винятком, поповнюються росіянами. Так, генеральним прокурором став Андрій Костін; головами обласних управлінь СБУ – М.Петров (Чернівецька обл.), Е.Федоров (Сумська обл.), Є.Борзілов (Закарпатська обл.); департамент військової контррозвідки СБУ очолив О.Дубровін; головами міських військових адміністрацій призначені – В.Рибалкін (Святогірськ), О.Журавльов (Лиман), О.Воробйов (Сіверськ)(усі – Донецької обл.); головами райдержадміністрацій – В.Літвінов (Берислав, Херсонська обл.), Ю.Волкова (Фастів, Київська обл.), О.Глушаков (Шепетівка, Хмельницька обл.), Є.Родіонов (Генічеськ, Херсонська обл.).\n\nАле ставка на російські кадри в Україні робилася з самого початку повноважень президенства В.Зеленського. І цю недобру традицію він перейняв у свого попередника П.Порошенка. У нинішньому уряді росіяни мають впливове лобі – Михайло Федоров, віцепрем’єр міністр; міністри – Олексій Рєзніков (оборона), Олександр Кубраков (інфраструктура), Олексій Чернишов (розвиток громад і територій), Юлія Лапутіна (справи ветеранів), Олег Нємчінов. Донедавна керівником СБУ залишався росіянин Іван Баканов, зараз заступником голови СБУ є росіянин Олександр Якушев. Серед голів обласних військових адміністрацій росіянами є: Сергій Борзов (Вінницька обл.), Дмитро Лунін (Полтавська обл.), Олег Синєгубов (Харківська обл.), а також - Микола Жирнов (Київ). Та й в офісі Президента росіяни причаїлись – аж три заступники керівника ОПУ: Андрій Смирнов, Олег Татаров, Олексій Дніпров і прес-секретар Сергій Никифоров. В руках росіян повністю перебуває судова гілка влади: Всеволод Князєв, голова Верховного Суду і Юрій Баулін, голова Конституційного Суду України.\n\nСписок росіян у владі можна продовжити. Їхню національність нині доводиться визначати лише за етимологією прізвища, зокрема, виходячи із закінчень “–ов” та “–ін”. Іншого шляху немає, оскільки у 1992 році в Україні свідомо припинили фіксувати національність як таку в офіційних документах. Але кожна людина належить до тієї чи іншої нації, має своє етнічне чи національне походження. Національність формує характер людини, її звичаї, традиції, мову, історичну пам’ять. Нація – це дуже тривка ознака, яка притаманна людині все життя. Мимоволі представники однієї нації гуртуються між собою. І якщо, скажімо, росіянин переїжджає з Росії в Україну він не стає українцем, навіть якщо приймає українське громадянство. Це - те саме, як свиня не стає коровою, коли переходить у коров’ячий хлів.\n\nУсі війни, які точились чи точаться на землі мають національний характер, тобто йде боротьба між націями за територію, ресурси, людей. Недарма під час японсько-американської війни (1941) всіх японців на території США було ізольовано, як ймовірних симпатиків ворога. Теж відбулось під час німецько-радянської війни (1941-1945), коли всіх німців на території СРСР, як ймовірних союзників ворога, було відправлено у концентраційні табори, ліквідовано автономію німців Поволжя.\n\nЧому ж до росіян в Україні під час російсько-української війни таке поблажливе ставлення? Невже потрібно наводити додаткові приклади, що серед колаборантів, і тих, що перейшли на сторону Росії майже виключно росіяни? Принаймні на час війни жоден росіянин не повинен в Україні обіймати керівну посаду. Це буде запорукою зміцнення передусім внутрішнього фронту. Це убезпечить нас від непередбачуваних поразок на військовому фронті. Та й боротьба зараз повним ходом йде з “рускім міром”. Як можна подолати цей “рускій мір”, коли під Тризубом і синьо-жовтим прапором сидітиме якийсь російський (московський) держиморда, який тільки чекатиме слушної нагоди, щоб тут “построіть новую Расєю”?\n\nПеремога України над Росією закладається перш за все мудрою і справедливою кадровою політикою. Чому українцям-патріотам відведено місце здебільшого на фронті, та й то в окопах, а не на командних постах? Чому в тилу на посадах продовжують засідати старі російські кадри, скомпрометовані діяльністю у проросійських політичних партіях та організаціях, які роками наближали цю війну? Настав час будувати українську Україну вже зараз!",
    "Новини DIY: Епіцентр, OnePrice, IKEA, Лео Кераміка та інші": "Новини DIY: Епіцентр, OnePrice, IKEA, Лео Кераміка та інші\n\nПродажі Епіцентр за три неповні місяці літа, два нових JYSK на заході України, перший OnePrice у Житомирі, новий регіон розвитку IKEA та інші новини рітейлерів, які продають товари для дому та затишку.\n\nПродажі Епіцентр за три неповні місяці літа\n\nПротягом літа Епіцентр фіксує рекордний попит на обладнання для обігріву – у порівнянні з 2021 роком продажі зросли в десятки разів. Наприклад, попит на масляні обігрівачі підвищився у 47 разів. Значне зростання попиту спостерігається й на всі категорії електричних обігрівачів: конвектори електричні, теплові панелі, інфрачервоні обігрівачі, тепловентилятори тощо. Більш ніж утричі зросли продажі біокамінів та твердопаливного обладнання.\n\nНамагаючись убезпечити себе від можливих перебоїв з електропостачанням, українці скуповують дизельні генератори: їхні продажі зросли ушестеро. Попит на бензинові генератори збільшився несуттєво — лише у 1,5 рази. При цьому досить суттєво зросли продажі інверторів — у 5,5 разів. Також цікаво: продажі покривал влітку 2022-го зросли аж у 50 разів\n\nПерший магазин OnePrice у Житомирі та новий об’єкт у Києві\n\nНаціональна мережа магазинів OnePrice поповнилася у серпні двома торговими точками. Перша з них почала роботу у Києві – на вул. Мурманська, 6, друга – в Житомирі на вул. Київська, 37. “Наш перший магазин у Житомирі! В ньому є все, що може тобі знадобитися. Товари для дому, для кухні, для прибирання і ще безліч всього”, – повідомила компанія. Торговий асортимент OnePrice налічує понад 10 000 товарів, які з кожним місяцем оновлюються новими пропозиціями. Тут, зокрема, представлені посуд і кухонні гаджети, косметика та засоби гігієни, дитячі товари, канцтовари, товари для тварин, інструменти та садовий інвентар.\n\nДва нових JYSK на заході України\n\nJYSK відкрив новий магазин у Червонограді Львівської області. Торгова точка знаходиться в червоноградському ТРЦ Майдан за адресою вул. Героїв Майдану, 10. Загальна площа магазину складає більше 1300 кв. м, торговельна – близько 1000 кв. м. Також мережа магазинів меблів та товарів для дому підписала договір оренди приміщення у ТЦ Менс, розташованому в Івано-Франківську. Магазин розташується на площі 1360 кв. м, його відкриття заплановане на грудень 2022 року.\n\nВ Україні працює 80 магазинів JYSK. Станом на 24 лютого 2022 року працювало 85 магазинів і будувалося 7 нових магазинів.\n\nНовий магазин Лео Кераміка у Черкасах\n\n30 липня в Черкасах почав роботу новий торговий об’єкт DIY-рітейлера Лео Кераміка. Магазин відкрився в будівлі ЖК Грушевський за адресою вул. Грушевського, 110. В асортименті представлений вибір сантехніки, керамічної плитки, підлогових покриттів, дверей, освітлення та шпалер. З початку війни Лео Кераміка відновила роботу вже понад 30 локацій.\n\nПерший магазин IKEA у Південній Америці\n\nШведська компанія IKEA оголосила про відкриття свого першого магазину у Південній Америці. Офіційне відкриття магазину меблевого гіганта в Сантьяго, столиці Чилі, відбулося 10 серпня. Одночасно компанія запустила інтернет-магазин, розподільний центр та пункти самовивезення товарів, доступні у більшості регіонів країни. Також у складі магазину відкриється ресторан IKEA площею 1410 кв. м, розрахований на 330 місць. З виходом на новий для себе ринок компанія розпочинає експансію на континент — в майбутньому магазини IKEA також з’являться у Перу та Колумбії.\n\nЗа даними на третій квартал 2022 року, під управлінням IKEA знаходиться близько 470 магазинів у 65 країнах. В Україні IKEA почала діяльність у 2020-му з запуску онлайн-магазину, а вже 1 лютого 2021 року відкрила двері свого першої фізичної торгової точки в Києві. Онлайн-платформа за перший рік діяльності обробила понад 148 000 замовлень. Наразі магазин призупинив свою роботу.\n\nЧитайте також\n\nПоділитися\n\nПро автора"
}