{
    "Латвія може оголосити надзвичайну ситуацію в прикордонних з РФ регіонах через мобілізацію": "Прапор Латвії Фото: Flickr/Latvijas armija\n\nЛатвія може оголосити надзвичайну ситуацію в прикордонних з РФ регіонах через мобілізацію\n\nМіністерство внутрішніх справ Латвії готує доповідь для уряду щодо запровадження надзвичайної ситуації в окремих регіонах. Це пов’язано з оголошеною в РФ “частковою мобілізацією”.\n\nПро це повідомило видання Delfi.\n\nЗазначають, що наразі ситуація на державному кордону стабільна і перебуває під контролем. Також зауважують, що ситуація на кордоні Латвії з РФ та Білоруссю краща, ніж в Естонії та Литві.\n\nОднак міністр внутрішніх справ Латвії Крістапс Еклонс підкреслив, що ситуація може швидко змінитися.\n\nВійськовослужбовець Національних збройних сил Латвії на кордоні. Фото: МО Латвії\n\nУ вівторок очільник МВС передасть уряду обґрунтування надзвичайної ситуації, щоб Кабінет міністрів міг оцінити пропозицію разом з представниками відповідних служб.\n\nОсновні причини запровадження надзвичайної ситуації – можливість залучення додаткових ресурсів і Національних збройних сил для охорони кордонів. Також йдеться про встановлення процедур перевірки та реєстрації тих, хто перетинає кордон.\n\nНагадаємо, після оголошення в РФ “часткової мобілізації” Литва підвищила рівень готовності сил швидкого реагування.\n\n“Мілітарний” працює завдяки постійній підтримці Спільноти\n\nСтавай патроном на Patreon від $1\n\nБудь спонсором на Youtube від 70 грн\n\nНавіть донат в 30 грн (ціна 1 кави) допоможе нам працювати далі:\n\nPayPal - [email protected]\n\nПриватбанк 4149 6293 1808 2567\n\nmonobank 4441 1144 4179 6255\n\nБудь з “Мілітарним” на всіх платформах\n\nTwitter || Telegram || Facebook || Youtube",
    "Латвія з 2023 року відкличе посвідки на проживання росіян, які не складуть іспит на знання мови": "Сейм Латвії змінив порядок продовження дозволів на тимчасове проживання для громадян росії та білорусі. Нові правила почнуть діяти з 1 вересня 2023 року.\n\nПро це повідомляється на сайті Сейма.\n\nПарламент Латвії вніс зміни до Закону про імміграцію. Поправки призупиняють можливість продовжити тимчасову посвідку для громадян росії та білорусі, які отримали дозвіл на проживання у країні на підставі зроблених інвестицій або придбавши нерухомість у Латвії. Громадяни росії також не зможуть отримати дистанційну візу.\n\nЗ 1 вересня 2023 року Латвія також відкличе всі раніше видані росіянам посвідки на проживання. Щоб їх продовжити, їм доведеться скласти іспит на знання латиської мови та надати відповідний сертифікат. Зробити це доведеться до дати закінчення дії посвідки.\n\nЩодо білорусів обмеження застосовуватимуться у \"більш вузькому обсязі\". Деталі у пресслужбі Сейма не повідомили.\n\nВказано, що Латвія ухвалила таке рішення у відповідь на агресію росії проти України.",
    "У Латвію для навчань доставлять ракетні системи HIMARS": "У понеділок, 26 вересня, в Ризі на аеродромі Спілве і в Лієпайському аеропорту будуть продемонстровані високомобільні артилерійські ракетні системи HIMARS.\n\nПро це, як пише \"Європейська правда\", повідомляє портал Delfi.\n\nЗа запитом Національних збройних сил у Латвії пройдуть тренувальні навчання з доставки та розгортання систем HIMARS літаками \"MC-130J Commando II\" Сил спеціальних операцій США в Європі.\n\nМета навчань - продемонструвати можливості співробітництва Національних збройних сил Латвії та Збройних сил США, виконання латвійською армією виявлення, ідентифікації та оцінки цілей, а також і забезпечення вогневої підтримки американською стороною.\n\nМіністр оборони Артіс Пабрікс, командувач Національними збройними силами генерал-лейтенант Леонід Калніньш і посол США в Латвії Джон Карвайл поспостерігають за доставкою, розгортанням та імітацією стрільби ракетно-артилерійської системи HIMARS на аеродромі Спілве.\n\nА в Лієпаї системи HIMARS після прибуття потім відправляться на військовий полігон Шкеде у Вергальській волості Південно-Курземського краю для стрільби навчальними ракетами по цілі в економічній зоні Латвії Балтійського моря.\n\nУ вересні та жовтні національні збройні сили проводять цикл військових навчань, під час яких солдати і військова техніка Латвії та країн-союзників інтенсивно пересуваються основними та регіональними дорогами Латвії.\n\nПід час виконання навчальних завдань у повітряному просторі Латвії періодично проходять польоти різних військових літаків, зокрема на малих висотах, а також бойові стрільби на полігонах.\n\nНаціональні Збройні Сили закликають жителів Латвії з розумінням поставитися до проведених військових навчань, які спрямовані на вдосконалення комплексної обороноздатності країни і зміцнення регіональної безпеки.\n\nНагадаємо, у липні повідомлялося, що Латвія подала заявку уряду США на закупівлю реактивних систем залпового вогню HIMARS.",
    "У Латвії почалось попереднє голосування на парламентських виборах": "У Латвії в понеділок розпочалося так зване попереднє голосування на виборах до 14-го Сейму, яке також триватиме в четвер і п’ятницю – воно призначене для тих, хто не матиме змоги віддати голос в основний день виборів у суботу.\n\nПро це повідомляє \"Європейська правда\" з посиланням на Delfi.\n\nУ дні попереднього голосування віддати голос можна лише на окремих дільницях, список яких затверджений Центральною виборчою комісією Латвії. Загалом у країні в понеділок, четвер і п’ятницю працюватимуть 66 виборчих дільниць.\n\nУ понеділок дільниці працюють із 17:00 до 20:00; у четвер – з 9:00 до 12:00; а в п’ятницю – з 10:00 до 16:00. Проголосувати можна на будь-якій дільниці, але Латвія поділена на п’ять виборчих округів, і в кожному партії виставлять свій список кандидатів.\n\nПопереднє голосування юридично називається \"передачею голосів на зберігання\". Фактично заповнений громадянином Латвії бюлетень буде перебувати у виборчій скриньці до закриття виборчих дільниць у суботу, 1 жовтня, коли почнеться офіційний підрахунок голосів.\n\nГолосувати на виборах до Сейму мають права громадяни Латвії, які досягли 18 років. На виборчій дільниці необхідно пред'явити паспорт або eID-карту. Водійські права або інші документи для участі у виборах не годяться.\n\nОстанні партійні рейтинги перед виборами до Сейму Латвії, які цитує ERR, показують, що лідирує партія \"Єдність\" чинного прем'єр-міністра Кріш’яніса Каріньша. Союз \"зелених\" і селян, який зараз перебуває в опозиції, вийшов на друге місце. Російський союз Латвії – на сьомому місці.\n\nЗгідно з опитуванням, п'ятивідсотковий бар'єр на виборах подолають сім партій. Водночас шанси залишаються і в інших партій, оскільки багато виборців ще не визначилися, за кого голосувати, або приховують свій вибір.",
    "Балтійська солідарність. Як Литва, Латвія та Естонія допомагають Україні і кому це не подобається": "Балтійська солідарність. Як Литва, Латвія та Естонія допомагають Україні і кому це не подобається\n\nГеоргій Ерман\n\nBBC News Україна\n\n17 вересня 2022\n\nАвтор фото, Getty Images Підпис до фото, Балтійські народи від початку війни демонструють надзвичайну солідарність з Україною. На фото учасниці латвійського фолкгурту Tautumeitas на акції на підтримку України в Даугавпілсі\n\nЯк і мільйони інших українок, Поліна Стасюк мусила на початку повномасштабного вторгнення Росії поїхати з України.\n\nРазом з мамою та донькою вона прибула до Литви, де рівень підтримки України став для них приємним сюрпризом.\n\n\"З першого дня в Литві ми відчули підтримку. Нас безкоштовно возили водії таксі, по всьому Вільнюсу були українські прапори та гасла. Це була дуже необхідна підтримка, особливо в перші дні, коли ми всі були в стресі\", - розповідає Поліна, яка є учасницею волонтерської команди \"Українські діти в Литві\".\n\nТепер вона мріє, аби Україна розвивала співпрацю з Литвою по всіх напрямках.\n\n\"Нам треба спиратися на наших братів, це не патетика. У Литві я відчула, що таке братська країна\", - каже Поліна.\n\nПозиція усіх країн Балтії - Литви, Латвії та Естонії - неодноразово викликала у багатьох українців захоплення, в когось і приємне здивування - вони вимагають найжорсткіших заходів щодо Росії, надають величезну воєнну допомогу в розрахунку на населення та ВВП, допомагають десяткам тисяч українських біженців.\n\nЧому країни Балтії настільки зацікавлені у допомозі Україні, яке значення це має для ЗСУ та українських біженців, хто цим незадоволений і яке майбутнє в цієї дружби? BBC News Україна розпитала експертів та волонтерів з балтійських країн.\n\nЧому країни Балтії підтримують Україну\n\nНайбільше значення має історична пам'ять - про тяжкі війни за незалежність від Росії у 1918-1920 роках та репресії за часів перебування в складі СРСР, що поєднує долю країн Балтії та України.\n\nАвтор фото, Getty Images\n\nПропустити подкаст і продовжити подкаст Що це було Головна історія тижня, яку пояснюють наші журналісти Випуски Кінець подкаст\n\nДиректор Центру досліджень Східної Європи у Вільнюсі Лінас Кояла каже, що сприяють зв'язки Литви та України, які існують з середньовіччя.\n\n\"Завжди були дружні стосунки між українцями та литовцями, чимало литовців пам'ятають, як українці підтримували рух Литви до незалежності на початку 1990-х років. Цей історичний зв'язок досить сильно відчувають\", - каже він.\n\nЛитовці підтримують Україну і через загрозу для власної країни.\n\n\"Існує чітке розуміння, що Україна бореться і за нас, бо Росія проявляє агресію і щодо балтійських країн. Успіх України означає успіх балтійських держав, українська боротьба - це наша боротьба\", - пояснює Лінас Кояла.\n\nУ Латвії більшість мешканців також хоче перемоги України, її українцям у своїй пісні побажали латвійські музиканти, зокрема, відомий гурт Brainstorm.\n\n\"Щоб запобігти російській агресії деінде, всіма можливими засобами потрібно підтримувати Україну до повної поразки Росії\", - вважає Евія Дятковіча, експертка Центру геополітичних досліджень у Ризі.\n\nАвтор фото, Getty Images Підпис до фото, \"Латвія нічого Росії не винна\" - показує плакат демонстрантка на акції проти радянської спадщини в Ризі, травень 2022 року\n\nВона нагадує, що у Латвії 500 км кордон з Росією та Білоруссю, армія нараховує лише 7500 військових, і навіть за присутності контингенту НАТО у російсько-білоруського тандему можливості більші.\n\nНа думку експертки, неоімперські амбіції Путіна, ідея про розпад СРСР як найбільшу трагедію ХХ століття, сумніви у незалежності сусідніх країн ставлять питання про те, чи буде Росія поширювати свої дії за межі України, щоб захопити землі, які вважалися російськими.\n\n\"Приблизно чверть населення Латвії є етнічними росіянами, а майже 40% - російськомовними. Захист вільно визначених співвітчизників за кордоном був одним із керівних наративів російської зовнішньої політики в ближньому зарубіжжі, ризики для безпеки існують\", - відзначає Евія Дятковіча.\n\nАвтор фото, Getty Images Підпис до фото, Акція солідарності з Україною в Таллінні 26 лютого зібрала 30 тисяч людей. Це найбільша політична акція Естонії за кілька десятиріч\n\nАвтор фото, Getty Images\n\nВ Естонії теж розуміють лихо, з яким зіткнулася Україна, каже ексголова Українського земляцтва в країні, професор Талліннського технічного університету Євген Цибуленко.\n\nВін нагадує про боротьбу Естонії за незалежність від Росії, сталінські часи, коли десятки тисяч естонців депортували в Сибір.\n\nАвтор фото, Getty Images Підпис до фото, Акція вшанування пам'яті 22 тисяч естонців, депортованих сталінським режимом в Сибір у 1949 році\n\nСприйняття Росії як загрози постійно збільшувалося за правління Путіна, - через заворушення та кібератаки 2007 року, спрямовані проти Естонії через перенесення радянського монумента, напад Росії на Грузію 2008 року, напад на Україну 2014 року.\n\nКерівник Міжнародного центру оборони та безпеки в Таллінні Дмітрі Теперік вважає, що в Естонії у підтримці України поєдналися історична пам'ять та реалістична оцінка загроз.\n\n\"Естонські політики та експерти попереджали західних колег про російську загрозу протягом десятиріч. Естонія знає, наскільки жорстоким може бути Кремль, що там не переймаються через міжнародне право та права людини. Є розуміння, що путінський режим не зупиниться в Україні. Росія має зазнати поразки в Україні, щоб не мати можливість атакувати балтійські країни\", - пояснює він.\n\nПолітична підтримка\n\nПочаток війни в країнах Балтії відзначили масовими акціями на підтримку України.\n\nАвтор фото, Getty Images Підпис до фото, Демонстрація на підтримку України у Вільнюсі, 11 березня 2022 року\n\nАвтор фото, Getty Images\n\nЛитва, Латвія та Естонія постійно підтримують Україну на міжнародній арені.\n\nПарламенти трьох країн в березні закликали створити безполітну зону над Україною, потім визнали агресію Росії та воєнні злочини геноцидом українського народу.\n\nПрезиденти та інші політики трьох країн неодноразово відвідували Україну під час війни, щоб показати підтримку.\n\nАвтор фото, Getty Images Підпис до фото, \"Україні потрібна зброя, щоб дати відсіч агресору та звільнити свої території. Треба допомогти Україні перемогти\", - каже очільниця уряд Естонії Кая Каллас\n\nВ Естонії підтримка України та українських біженців прописана в угоді про створення урядової коаліції. Очільницю уряду Каю Каллас Foreign Policy назвав найбільш безкомпромісним щодо Росії лідером у Європі, за виключенням Зеленського.\n\nА нинішній міністр оборони Естонії Ханно Певкур запам'ятався виконанням пісні \"Браття-українці\" українською мовою на естонському телебаченні.\n\nАвтор фото, Офіс президента Підпис до фото, Зустріч Зеленського з президентами Литви Гітанасом Науседою, Польщі Анджеєм Дудою, Латвії Егілсем Левітсем та Естонії Аларом Карісом. 13 квітня, Київ\n\n\"У певному сенсі прифронтові країни, які дуже усвідомлюють агресивну позицію Росії, готові піти набагато далі в заходах, які можуть створити реальні зміни в Росії. Здійснюючи тиск на населення, прифронтові країни сподіваються викликати зміни, що йдуть зсередини. Ця жорстка позиція дуже контрастує з позицією Німеччини чи Франції, які не бажають чинити більший тиск на російське населення\", - пояснює експертка Латвійського інституту міжнародних відносин, журналістка TVNET GROUP Елізабете Візгунова.\n\nЛитва, Латвія та Естонія разом з Польщею та Фінляндією найактивніше домагалися заборони російського туризму в ЄС. У серпні країни Балтії офіційно перестали видавати візи росіянам, Естонія перестала видавати туристичні візи росіянам ще у березні, а у серпні ще й обмежила в'їзд по чинних шенгенських візах, виданих країною. А з 19 вересня країни Балтії та Польща запроваджують обмеження на в'їзд навіть для власників шенгенських віз інших країн.\n\nАвтор фото, Getty Images Підпис до фото, Акція на підтримку України в латвійському Даугавпілсі, 3 квітня\n\nАвтор фото, Getty Images\n\nВійськова допомога\n\nЩе до початку повномасштабного нападу Росії на Україну, у середині лютого, Литва та Латвія передали Україні переносні зенітно-ракетні комплекси Stinger, а Естонія - протитанкові комплекси Javelin.\n\nА в перші тижні боїв Балтійські країни спустошували свої запаси, аби допомогти Україні.\n\nАвтор фото, Getty Images\n\nВ ЕстоніїЦентр оборонних інвестицій протягом першого місяця війни передав Україні 80 видів озброєння, амуніції, захисного спорядження на 220 млн євро.\n\nАвтор фото, Getty Images Підпис до фото, \"Кожне врятоване життя громадянина України і кожна знищена машина агресора для нас і радісна, і важлива\", - каже командувач естонської армії генерал-лейтенант Мартін Херем\n\nТочний об'єм допомоги по видах озброєння та спорядження не розкривають, але відомо, що Україні поставили:\n\nпротитанкові ракети\n\nбезвідкатні протитанкові гармати\n\nпротитанкові міни\n\nодноразові протитанкові гранатомети\n\nручні гранати\n\nгаубиці\n\nавтоматичну вогнепальну зброю\n\nмалокаліберні боєприпаси\n\nобладнання для інженерних підрозділів\n\nшоломи\n\nрятувальні жилети\n\nбронежилети і пластини до них\n\nрадіопередавачі\n\nдрони\n\nприлади нічного бачення\n\nтепловізори\n\nлазерні далекоміри\n\nкостюми для захисту від хіматак\n\nмедикаменти та лікувальне обладнання\n\nавтомобілі швидкої допомоги\n\nавтопаливо\n\nСтаном на середину серпня воєнна допомога Естонії Україні досягла 250 млн євро. Для ресурсів маленької країни вона була настільки масштабною, що тепер Естонія очікує на 135 млн євро від ЄС, аби поповнити запаси, повідомляло ERR.\n\nАвтор фото, Estonian embassy in Kyiv Підпис до фото, \"Естонія разом із державами-союзниками підтримуватиме Україну стільки, скільки знадобиться, доки Україна не переможе\", - наголосив міністр оборони Естонії Ханно Певкур під час візиту у вересні\n\nАвтор фото, Estonian embassy in Kyiv Підпис до фото, Естонія разом з Німеччиною придбала мобільний польовий шпиталь для ЗСУ і поставила його у вересні\n\n18 серпня уряд Естонії ухвалив новий пакет допомоги Україні - міномети, протитанкові засоби та польовий шпиталь, який вже доставили в Україну у вересні.\n\nДопомагають Україні й естонські волонтери.\n\nКерівник організації Vaba Ukraina (\"Вільна Україна\") Свен Салуметс розповідає, що разом з однодумцями допомагає ЗСУ з 2014 року.\n\n\"Всі учасники нашої організації брали участь у русі за свободу колись, і, побачили іншу націю, яка прагне свободи та незалежності, жорстоко атаковану Росією... Ми не могли залишатися осторонь\", - пояснює він.\n\nАвтор фото, Vaba Ukraina Підпис до фото, Волонтери з Vaba Ukraina надсилають необхідні ЗСУ речі ще з 2014 року\n\nЗа 8 років організація відправила в Україну 366 рюкзаків з медматеріалами, 21 секційний рюкзак для парамедиків, 500 нош, маскувальні сітки, разом з Естонською військовою академією організувала навчання 100 українських медиків.\n\n\"Ми добре уявляли, якою буде наступна ціль, якщо Україна впаде. Особливо після 24 лютого - це, до речі, був День незалежності Естонії, росіяни нам свято зіпсували, - переважна більшість естонців відчули так само, що підтримка України - це не лише питання честі, а й виживання\", - наголошує Салуметс.\n\nАвтор фото, Getty Images\n\nЛитва надала Україні:\n\nсистеми Stinger\n\nдесятки бронетранспортерів M113\n\nпротитанкові озброєння\n\nбронежилети та каски\n\n120-міліметрові міномети\n\n105 мм гаубиці\n\nстрілецьку зброю\n\nбоєприпаси\n\nтепловізори\n\nбезпілотники\n\nантидрони\n\nрадари спостереження\n\nвантажівки та позашляховики\n\nУ липні 2022 року міністр оборони Арвідас Анушаускас пообіцяв, що Литва додатково надасть Україні бронетранспортери М113 та М577, а також боєприпаси, допоможе у підготовці військової поліції, фахівців із розмінування, відправить інструкторів для навчання українських військових в Литву. А в серпні повідомив, що Литва також купить для України 37 дронів-камікадзе.\n\n16 вересня литовські бронетранспортери відправили в Україну, а в Литву поїхали на ремонт українські гаубиці.\n\nАвтор фото, kam.lt Підпис до фото, Міністр оборони Литви Арвідас Анушаускас - частий і бажаний гість в Україні\n\nВ інтерв'ю \"Укрінформу\" наприкінці серпня міністр оборони Литви Арвідас Анушаускас повідомив, що воєнна допомога Україні сягнула понад 120 млн євро.\n\n\"Якщо ж казати про загальну суму допомоги, не тільки військової, а й економічної, фінансової, гуманітарної, включаючи допомогу біженцям, - цього року вона перетне рубіж у пів мільярда євро\", - відзначив він.\n\nАвтор фото, Getty Images Підпис до фото, Українські військові вигружають в аеропорту Бориспіль литовські \"Стінгери\" та інше озброєння, 13 лютого - 11 днів до повномасштабного нападу Росії\n\nНа думку Лінаса Кояли, найважливіше, що Литва була серед тієї невеликої групи держав, які поставили Україні озброєння заздалегідь.\n\n\"Стінгери та інше військове обладнання були дуже корисними для ЗСУ. Ми заздалегідь побачили загрозу і допомагали, хоча деякі з наших європейських партнерів були скептичними\", - каже литовський політолог.\n\nАвтор фото, Getty Images Підпис до фото, У Вільнюсі завантажують автівки для української армії\n\nКояла каже, що Литва не претендує на те, щоб бути найбільшим постачальником зброї, але допомогла підготуватися до найгірших днів на початку нападу.\n\nАвтор фото, Getty Images Підпис до фото, Литовці за три дні зібрали гроші на \"Байрактар\" для України. Його назвали Vanagas (\"Яструб\")\n\nАвтор фото, Міноборони Литви/Reuters\n\nНайбільш відомим прикладом солідарності Литви є збір коштів на \"Байрактар\". Литовський телеведучий, засновник Laisvės TV Андрюс Тапінас 25 травня оголосив про збір коштів для закупівлі безпілотника для України. За три дні литовці зібрали заплановану суму у 5 млн євро.\n\nТурецька компанія Baykar - виробник безпілотників подарувала народу Литви Bayraktar TB2. Зібрані кошти пішли на придбання боєприпасів для безпілотника та допомогу, у липні він прибув до України.\n\nАвтор фото, Getty Images Підпис до фото, Учасники акції проти радянської спадщини та російського імперіалізму у Ризі, 20 травня\n\nУ Латвії Міноборони повідомило, що фінанси на воєнну допомогу Україні переважно спрямували на зенітні ракети Stinger та пускові установки до них, придбання гелікоптерів та запасних частин до них, також були поставлені певні види зброї та дрони.\n\nАвтор фото, twitter.com/Pabriks Підпис до фото, Гелікоптери, які Латвія подарувала Україні\n\nУ серпні Латвія подарувала Україні два гелікоптери Мі-17 та два гелікоптери Мі-2, а також 6 гаубиць М-109 з боєприпасами (дальність стрільби 22-30 км).\n\n\"Пів року тому подаровані Латвією ПЗРК Stinger допомогли українській армії стримати російське вторгнення. Зараз, коли українські військові контратакують у багатьох місцях, наші пожертвувані гелікоптери допоможуть проводити військові дії та рятувати життя\", - заявив міністр оборони Латвії Артіс Пабрікс.\n\nОрганізація \"Підприємці за мир\" та Міноборони зібрали 7 млн євро для поставки військових машин, бронежилетів, санітарних бронемашин, біноклів та приладів нічного бачення для ЗСУ.\n\nАвтор фото, Getty Images Підпис до фото, Міністр оборони Латвії Артіс Пабрікс висловив сподівання, що подаровані гелікоптери допоможуть Україні в контрнаступі та порятунку життів\n\nОдну з ініціатив допомоги ЗСУ координує волонтер Рейніс Познякс та його друзі по автоспорту.\n\n\"Наприкінці лютого ми зібрали гроші, купили перші 8 машин. Пригнали їх в Україну і зрозуміли, що треба ще. Почали збір. Сподівалися, що зберемо хоча б на дві машини, а вже зібрали на 650, і до 700 точно дійдемо\", - розповідає він.\n\nУ Латвії теж збирали на Байрактар для ЗСУ, тут вже ініціатором виступив музикант Ралфс Ейландс.\n\nАвтор фото, Getty Images Підпис до фото, Акція на підтримку України в латвійському Даугавпілсі\n\nЗа даними Міноборони Латвії, станом на серпень Україні надали 300 млн євро допомоги з бюджету, ще майже 16 млн зібрали організації та громадяни.\n\nЛатвійська політологиня Елізабете Візгунова відзначає, що Латвія фактично надала Україні половину річного оборонного бюджету. \"Згідно із законом про держбюджет на 2022 рік, на оборонний сектор передбачається виділити не менше 2% ВВП - 758,35 млн євро. Майже половина загальних річних витрат на оборону йде в Україну\".\n\n\"Прийняти як братів та сестер\"\n\nКраїни Балтії також прийняли десятки тисяч українських біженців.\n\nУ Литві в серпні їх було 62 тисячі. З 36 тисяч біженців працездатного віку 16 тисяч вже знайшли роботу, повідомляло Delfi.\n\nЗа офіційними даними, у липні в Литві вчилися у школах 22 тисячі українських дітей, з них 10 тисяч відвідували литовськомовні школи, інші - переважно російськомовні або польськомовні. У квітні у Вільнюсі відкрили литовську філію Міжнародної української школи.\n\nАвтор фото, Getty Images Підпис до фото, \"Марш матерів\" у Вільнюсі в пам'ять дітей, яких вбили в Україні\n\nВолонтерські організації у Литві доклали надзвичайних зусиль, щоб українці почували себе як вдома.\n\nОрганізація Stiprūs kartu - \"Сильні разом\" - організувала забезпечення тисяч українців житлом.\n\nЇї засновник, журналіст Едмундас Якілайтес розповідає, що волонтери почали готуватися до прийому українських біженців за два тижні до нападу росіян - створили базу даних, відео та банери для ЗМІ.\n\n\"Вже увечері 24 лютого в нас було 1500 квартир для біженців, а через тиждень - 25 тисяч. Ми хотіли, щоб жоден українець не жив в школах, на стадіонах, хотіли прийняти наших братів та сестер з України як братів і сестер - з проживанням в будинках або у вільних квартирах\".\n\nЗа словами волонтера, досі 35 тисяч українців у Литві розміщені завдяки житлу, знайденому \"Сильні разом\".\n\nАвтор фото, Ukrainiankids.lt Підпис до фото, Волонтери проєктів Ukrainian kids та \"Сильні разом\". Їхніми ініціаторами виступили Лаурінас Шешкус (перший ліворуч) та Едмундас Якілайтес (перший праворуч)\n\nАвтор фото, VIGANTAS OVADNEVAS Підпис до фото, У заходах для українських дітей та їхніх матерів взяли участь десятки литовських музикантів та артистів. На фото для них співає литовська співачка Bjelle (Рамінта Науяніте)\n\nІнший важливий проєкт литовських волонтерів - Ukrainian kids. Протягом 20 тижнів вони проводили концерти, вистави, інші розважальні заходи для українських дітей.\n\nІніціатор проєкту, телепродюсер Лаурінас Шешкус розповідає, що разом з друзями вирішив відстояти право українських дітей на безтурботне дитинство. За його словами, на заходи кожен вікенд приходили 4-5 тисяч дітей.\n\n\"Ми просто намагалися їх зробити щасливими, наскільки це було можливо\".\n\nАвтор фото, Getty Images Підпис до фото, Литовські волонтери влітку провели акцію \"Подаруй українській дитині літо на колесах\", в рамках якої зібрали 3500 велосипедів, скейтів та роликів\n\nАвтор фото, Getty Images\n\nУ Латвії, за даними МВС країни, на початку вересня були 37,6 тисячі українських біженців, 32,5 тисячі з них мали дозвіл на проживання з правом на працевлаштування. 12,5 тисяч біженців скористалися допомогою місцевої влади і отримали житло, інші знайшли житло самостійно. 3300 українських дітей пішли в школи та дитсадки Латвії з 1 вересня, повідомляло Delfi.\n\nУкраїнці отримали право на безкоштовні медичні послуги, право на школи та дитсадки для дітей, безкоштовні курси латвійської мови.\n\nЛатвійська політологиня Елізабете Візгунова каже, що з самого початку волонтери та неурядові організації відіграли ключову роль у допомозі українським біженцям, створили інтерактивну мапу Palidzibaskarte надання допомоги в різних населених пунктах.\n\nАвтор фото, Getty Images Підпис до фото, Кулдіга - мальовниче, популярне серед туристів місто у західному регіоні Латвії Курземе\n\nЛатвійська волонтерка Гуна Войтко з 10-тисячного міста Кулдіга в західній Латвії, розповідає, що в перші дні війни тут утворився рух волонтерів, які збирали речі та продукти для українців.\n\nСпочатку в місті жили 200 біженців з України, зараз їхня кількість зменшилася. Діти з українських родин навчаються у школі і досить швидко опановують латвійську мову, родини живуть в невеликому готелі або орендують квартири. Українці намагаються якомога швидше працевлаштуватися.\n\n\"Я рада, що в них буде можливість пожити тут, тому що ніхто не знає, коли цей кошмар в Україні припиниться\", - відзначає Гуна Войтко.\n\nАвтор фото, Guna Voitko Підпис до фото, Гуна Войтко розповідає, що вже в перші дні війни в 10-тисячній Кулдізі утворився рух волонтерів, які допомагали українським біженцям\n\nАвтор фото, Kuldiga Підпис до фото, Волонтерки з Кулдіги\n\nЖитло для біженців сьогодні є найбільшою проблемою, особливо в Ризі.\n\nУряд Латвії надав 116 мільйонів євро в розрахунку на допомогу 40 тисячам біженців. Українцям виділили житло зі 120 днями безкоштовного проживання. Проте в багатьох ці строки завершилися і вони стикаються з труднощами в пошуку житла.\n\n\"Місцеві усвідомлюють, що українці хочуть якнайшвидше повернутися назад, і тому не хочуть здавати свої квартири. Уряд об'єднав ресурси, створив кілька порталів допомоги, один для оренди житла\", - пояснює Елізабете Візгунова.\n\nНа її думку, цих заходів недостатньо:\n\n\"В умовах енергетичної та інфляційної кризи в ЗМІ все більше негативних думок про підтримку, яку надають українцям. Населення відчуває нові проблеми, і воно не може бути достатньо співчутливим до українців\".\n\nВ Естонії наприкінці серпня була 51 тисяча українських біженців. 39% працездатних українців, за даними уряду, знайшли роботу.\n\nПредставниця Естонської ради біженців Ану Вілтроп розповідає, що українцям відразу надали доступ до всіх соціальних послуг, медицини, безкоштовне житло на 120 днів, безкоштовні курси естонської мови. Але не завжди цю допомогу можна отримати - бо не вистачає, наприклад, певних медичних спеціалістів, не вистачає вчителів естонської.\n\nТак само є труднощі з житлом, бо в Таллінні, де перебуває більшість біженців, дороге житло.\n\nАвтор фото, Getty Images Підпис до фото, Більшість українських біженців намагаються оселитися у Таллінні, але тут є проблеми з доступним житлом\n\nНа ринку праці частина українців працевлаштувалася неофіційно, багатьом доводиться змінювати професію.\n\nТакож не вирішені всі питання з освітою. 6 тисяч українських дітей пішли в школи у вересні, але немає чіткої інформації, скільки дітей не навчаються.\n\nУкраїнці часто віддають дітей в російськомовні школи, бо частина біженців - зі східних регіонів України, або батьки не впевнені, що дитина вивчить естонську.\n\nАвтор фото, Посольство України в Естонії Підпис до фото, Посол України в Естонії Мар'яна Беца на зустрічі з учнями української школи\n\nУряд сприяє появі україномовних шкіл. 1 вересня в Таллінні була відкрита \"Школа свободи\" для 600 українських дітей з 7-11 класів, а при Ліллекюльській гімназії у Таллінні створена школа, в якій навчатимуться 450 українських дітей з 1 по 6 клас, повідомляло посольство України в Естонії.\n\nУкраїнцям заснування таких шкіл може здатися жестом підтримки, але Ану Вілтроп сумнівається в ефективності.\n\n\"У багатьох країнах намагалися створити окремі школи для дітей-біженців, але вони не підтримували інтеграцію в суспільство та вивчення місцевої мови. Має бути інклюзивна освіта\", - вважає вона.\n\nНевдоволення\n\nАле не всі мешканці балтійських країн підтримують Україну, а іноді й прийняття українських біженців.\n\nКрасномовними були результати березневого опитування Globsec.\n\nЗгідно з ними, 83% мешканців Литви вважали Росію загрозою, 11% - так не думали, в Естонії відповідно - 68% та 24%, в Латвії - 64% та 30%. Водночас населення цих країн переважно підтримує членство України в ЄС та НАТО.\n\nАле через цін на енергоносії та інфляцію, в європейських країнах дедалі частіше чути голоси щодо примирення з Росією. У Празі відбулася 70-тисячна демонстрація, організована спільно ультраправими партіями та комуністами, які виступали проти санкцій та за співпрацю з Росією в енергетиці. Чи можна щось подібне очікувати в країнах Балтії?\n\nАвтор фото, Getty Images Підпис до фото, Такі плакати встановлені у Литві на шляху слідування російських потягів в Калінінградський анклав\n\nНа думку політолога Лінаса Кояли, в Литві є дві групи людей, які невдоволені підтримкою України.\n\n\"Перша - ті, хто дивиться російське телебачення. Друга - люди, які вважають, що треба концентруватися на наших проблемах, наприклад, фінансувати лікарні, а не надсилати допомогу Україні. Але ця група мала\".\n\nКояла не вірить, що підняття цін на енергоносії суттєво змінить громадську думку, адже саме Росія використовує цей фактор для тиску на Захід.\n\n\"Взимку багато людей будуть незадоволені рахунками. Але більшість литовців ціни на енергоносії та санкції не пов'язують. Основна мета для нас - допомогти Україні вистояти, навіть якщо це означає тяжкі місяці попереду. Наші незручності - ніщо у порівнянні зі стражданнями українців\", - каже політолог.\n\nНа його думку, саме завдяки Україні країни Балтії зараз не відчувають сильного російського військового тиску і Росія не може атакувати країни НАТО. Кояла вважає, що і країни Балтії, і країни ЄС загалом з ситуації вийдуть сильнішими - з меншою залежністю від російських енергоносіїв, зменшенням російського інфовпливу.\n\nУ Латвії негативно до України ставляться насамперед фанати російського телебачення, каже волонтер Рейніс Познякс.\n\n\"Для них всі фашисти - і українці, і латиші. Раніше і машини з українськими номерами псували, і прапори. Поки їх не вирвуть з цього інформаційного простору, буде складно з цим боротися\", - вважає він.\n\nВодночас Познякс не бачить великого протистояння у суспільстві щодо війни, адже більшість населення підтримує Україну.\n\nАвтор фото, Getty Images Підпис до фото, Навпроти російського посольства в Ризі активісти встановили портрет \"мертвоголового\" Путіна\n\n\"Росія здебільшого розглядається як агресор, поступки та мирні переговори на користь агресора не є популярним варіантом, попри економічні проблеми\", - пояснює політологиня Евія Дятковіча.\n\nВодночас, на її думку, у Латвії існує \"інший політичний та культурний простір\", як правило, пов'язаний з російськомовною спільнотою, невдачами в її інтеграції.\n\n\"Часто російськомовні люди з провоєнними настроями мають нижчий рівень доходу. Нерівність в економічному розвитку та життєвих можливостях людей загострили створення двох паралельних світів і систем вірувань\".\n\nАвтор фото, Getty Images Підпис до фото, Прихильник російської політики намагається потрапити на акцію солідарності з Україною в латвійському місті Даугавпілс\n\nЗа словами експертки, такі люди асоціюють себе з уявною величчю Росії, перемогою у Другій світовій війні, СРСР. \"У сучасній Латвії вони маргіналізовані, їм бракує підстав замінити свою російську ідентичність латвійською\", - пояснює експертка.\n\nТакож є громадяни, розчаровані тим, що українським біженцям надають місця в дитсадочках, певні соцвиплати, у той час як для латвійців це становить проблему. \"Проте ця ситуація сприймається як результат провалів національної та муніципальної соціальної політики\", - каже вона.\n\nДо того ж останнім часом російські та проросійські ЗМІ активно просувають тему невдоволення українськими біженцями серед корінного населення країн Балтії.\n\nАвтор фото, Getty Images Підпис до фото, Суперечка між проросійським та проукраїнськими демонстрантами біля посольства Росії в Естонії, 24 лютого\n\nВ Естонії ексголова Українського земляцтва в Естонії, професор Євген Цибуленко не очікує змін у ставленні до України та українців через економічні проблеми.\n\n\"Є повний консенсус як держави, так і суспільства. Якщо маніфестації і будуть, то не проти українців, а просто з вимогами більше підтримувати населення країни в складні часи. А російськомовне населення на кухні щось може бухтіти, але впливу на політику країни ці люди не мають\", - відзначає він.\n\nАвтор фото, Євген Цибуленко Підпис до фото, \"Естонія надає Україні найбільшу допомогу, якщо рахувати у відсотках від ВВП - 0,8%. А якщо дорахувати допомогу українським біженцям - це буде 1,2% ВВП\", - каже професор Євген Цибуленко\n\nГолова служби підтримки Естонської ради біженців Ану Вілтроп відзначає, що хоча спочатку були побоювання щодо конфліктів між місцевими росіянами та українськими біженцями, особливо в російськомовній Нарві, але цього не сталося. Ситуація в місті, через яке йде потік біженців, лишається спокійною.\n\n\"Є і росіяни-волонтери, які допомагають українцям\", - відзначає вона.\n\nАвтор фото, Getty Images Підпис до фото, Саме через Нарву прибувають до Естонії чимало біженців з захоплених росіянами територій України\n\nВтім, на думку політолога Дмітрі Теперіка, є кілька незадоволених груп в естонському суспільстві. \"Є певні партії, для яких немає різниці, які питання експлуатувати - раніше це була вакцинація, тепер енергетична криза та війна\", - каже він.\n\nТеперік вважає, що напередодні парламентських виборів, які мають відбутися у березні, підтримку України та українських біженців будуть обговорювати.\n\n\"Така кількість біженців для країни з населенням 1,3 млн є досить великою. Підтримка біженців була досить щедрою, і звичайно, це питання будуть політизувати під час виборів\".\n\nПоза партійною боротьбою, є ставлення російськомовної громади. \"Є російськомовні мешканці Естонії, які десятиріччями споживають інформацію, подану Кремлем. Їхні погляди формувалися десятиріччями, від виховання, поглядів попередніх поколінь до традицій в освіті і медіаспоживанні. Не всі російськомовні вірять пропаганді, але є дуже проросійські групи\".\n\nЩе одна група невдоволених - громадяни, які є погано забезпеченими і болісно реагують на інфляцію. \"Вони можуть запитувати, чому допомагаємо Україні замість вирішення своїх проблем\", - пояснює політолог.\n\nАвтор фото, Getty Images Підпис до фото, Мартін Хелме критикує уряд Каї Каллас за те, що він масово \"завозить автобусами\" українських біженців\n\nНайчастіше критику допомоги українським біженцям можна почути від Мартіна Хелме - лідера Консервативної народної партії, яка займає приблизно 20% місць у парламенті.\n\n\"Ми не маємо можливості запропонувати всім їм місця в школах, робочі місця, розміщення. Потрібно всім цим людям дати чіткі сигнали - все це тимчасове, Естонія не є їхньою новою батьківщиною\", - заявив Хелме 17 березня, повідомляло ERR.\n\nУ квітні він закликав припинити прийом біженців, оскільки Естонія і так достатньо підтримує Україну на міжнародній арені, направляє зброю та гуманітарну допомогу. Також політик звертає увагу на той факт, що більшість з прибулих до країни розмовляє російською. \"Це відчувається на вулиці, не лише Таллінн став російськомовним, а й Пярну, Тарту, Курессааре\", - наводить слова політика Postimees.\n\n\"Питання в тому, чи ми тут є народом-господарем. За пів року співвідношення естонського та неестонського населення впало до того рівня, який був наприкінці радянської окупації. Хороша українська родина сприяє тому, що ми як нація залишаємось у меншості у себе на батьківщині\".\n\nАвтор фото, Estonian Embassy in Ukraine Підпис до фото, Новий уряд Естонії на чолі з Каєю Каллас, сформований у липні, у коаліційній угоді прописав всебічну підтримку України та українських біженців\n\nЄвген Цибуленко відзначає, що інші провідні партії вважають партію Хелме ксенофобською. \"Вона ставиться до будь-яких біженців не дуже добре. Це єдина партія, яка критикувала прийом українців, але інші її не підтримують\", - каже він.\n\nНа думку волонтера Свена Салуметса, позиція прибічників Мартіна Хелме явно не відображає настрої більшості суспільства, адже більшість естонців співчуває українцям.\n\nНа думку Свена, більшість українців намагаються опанувати естонську мову. Він наводить приклад родини, якій допомагає.\n\n\"Чоловік воює, його дружина працює в естонській компанії і їй це подобається, донька ходить в естонський дитячий садок і їй дуже подобається. Їм подобається жити тут, хоча вони все ще чекають повернення додому, а коли повернуться, то матимуть таємну мову, яку ніхто інший не розуміє, - естонську. Але поки Україні болить, наше серце теж спливає кров'ю\", - відзначає він.\n\nДружба чи щось більше?\n\nПідтримка з боку країн Балтії, Польщі, Чехії, Словаччини під час війни пожвавила заклики в Україні щодо створення певного об'єднання країн, яким загрожує Росія. Такі ідеї давно відомі під назвою Інтермаріуму, Міжмор'я або Балто-Чорноморського партнерства. Мовляв, треба використати такий момент єднання у боротьбі, щоб розвинути співпрацю - від культурної до безпекової.\n\nЯкі можливості є в такої співпраці саме з країнами Балтії?\n\nАвтор фото, Dmitri Teperik Підпис до фото, Дмітрі Теперік вважає перспективною співпрацю з безпекових питань між Україною, країнами Балтії, Польщею, Чехією, Словаччиною, Румунією та Фінляндією\n\nЕстонський політолог Дмітрі Теперік каже, що безпекове партнерство є реалістичним.\n\n\"Не можу казати про альянс, але можу про регіональне партнерство щодо безпекових питань. Воно могло б включати країни Балтії, Польщу, Чехію, Словаччину, можливо Румунію, Фінляндію. Вони займають дуже реалістичну позицію щодо російського виклику\", - пояснює він.\n\nНа його думку, таке партнерство потребує підтримки \"великих гравців\" - наприклад, Великої Британії, а однією з цілей має бути вступ України в НАТО.\n\n\"Дуже ймовірно, що в альянсі Україна буде не споживачем безпеки, а країною, яка її забезпечує. Я не можу сказати, скільки років Україні знадобиться для вступу - 5 чи 10, але явно, що вже не 25 років\", - відзначає Теперік.\n\nАвтор фото, Linas Kojala Підпис до фото, Лінас Кояла відзначає, що досвід боротьби українських військових проти Росії має надзвичайну роль для НАТО\n\n\"Українські військові тепер будуть найбільшими експертами щодо російської армії і будуть надавати інформацію НАТО, щоб альянс адаптувався, був сильнішим щодо викликів, які надходять з боку Росії\", - вважає литовський політолог Лінас Кояла.\n\nНа його думку, з більшою внутрішньою єдністю щодо агресора, в Україні стало більше шансів на вступ в НАТО та ЄС. Щодо Інтермаріуму він обережний в прогнозах.\n\n\"Про Інтермаріум ми вже чуємо кілька років, але не знаємо, який новий чи оновлений формат буде найбільш ефективним в цій ситуації\".\n\nКояла також відзначає, що співпраця країн регіону важлива, щоб визначити спільну політику щодо Білорусі. На його думку, російські війська далі можуть перебувати у Білорусі на кордонах з Литвою, Латвією та Польщею, будуть провокативні заходи проти країн НАТО.\n\n\"Територію Білорусі використали для нападу, режим Лукашенка показав свій маріонетковий статус. Я думаю, що саме Україна, Литва, Польща, Латвія визначатимуть, яке майбутнє буде в політики Заходу щодо Білорусі\", - вважає він.\n\nАвтор фото, Lauma Kalnina Підпис до фото, На думку Елізабете Візгунової, ключова роль країн Балтії - в їхньому прикладі жертвування власними економічними вигодами від торгівлі з Росією заради підтримки України\n\nНа думку латвійської політологині Елізабете Візгунової, \"спадкоємцем\" ідеї Інтермаріуму є створена 2016 року \"Ініціатива трьох морів\"(ІТМ) за участі 12 держав Центральної Європи, хоча вона концентрується на економічній та енергетичній співпраці, а не є геополітичним проєктом. У червні Україна отримала статус партнера-учасника ІТМ, Латвія пропонувала надати повне членство.\n\n\"Латвійський уряд таким чином хоче наблизити Україну до ЄС\", - пояснює експертка.\n\nАвтор фото, Evija Djatkoviča Підпис до фото, На думку Евії Дятковіча, безпекова співпраця країн Балтії з Україною обмежена саме через її відсутність в НАТО\n\nЕкспертка латвійського Центру геополітичних досліджень Евія Дятковіча відзначає, що регіональна співпраця в сфері безпеки без участі США не буде достатньо надійною.\n\n\"Це залишає в України небагато варіантів, окрім вступу в НАТО. З іншого боку, Україна може потенційно перетворитися на найкраще оснащену та навчену військову силу в Європі після успішного завершення війни\".\n\nДосвід ЗСУ тепер має велике значення.\n\n\"Передача знань може бути перспективним напрямком співпраці, наприклад, з точки зору розкриття неймовірного феномену волі українців до боротьби за свою країну\", - каже Евія Дятковіча.",
    "Латвія обмежує в’їзд для громадян РФ за шенгенськими візами": "Про це у своєму Twitter написав міністр закордонних справ Латвії Едгарс Рінкевич.\n\n\"З 19 вересня Латвія, з міркувань безпеки та у зв'язку з російською агресією, обмежує в'їзд російським громадянам з шенгенськими візами\", - написав міністр.\n\nросіян не чекають у Латвії, попередив Рінкевич.\n\n\"Не намагайтеся перетнути кордон, вас тут не чекають, припиняйте війну проти України і забирайтеся з цієї прекрасної країни!\"- додав він.\n\nЯк повідомляв iPress, прем’єри Естонії, Латвії, Литви та Польщі оприлюднили спільну заяву з нагоди ухваленого рішення істотно обмежити в'їзд для громадян росії з шенгенськими туристичними візами.",
    "Майже мільйон євро, які Латвія зібрала для України, пустять на дрони та автомобілі для ЗСУ": "За понад 900 тис. євро, зібраних латвійцями, закуплять 45 тактичних безпілотників латвійського виробництва та 15 позашляховиків для ЗСУ.\n\nПро це повідомляє Укрінформ з посиланням на Фейсбук Посольства України.\n\nСтаном на сьогодні було зібрано понад 900 тис. євро. З огляду на сучасну військову ситуацію, а також на тривалість збору коштів в рамках проєкту, його організаторами та учасниками було запропоновано використати зібрані пожертви на придбання 45 тактичних безпілотників латвійського виробництва та 15 позашляховиків для ЗСУ. Вони можуть бути готові до відправки в Україну вже найближчим часом.\n\nВідповідно учасники пресконференції звернулися до усіх, хто зробив пожертву в рамках проєкту по збору коштів на Байрактар, з проханням дозволити змінити ціль проєкту та вже зараз придбати зазначені тактичні дрони та позашляховики для української армії.\n\nТакож під час пресконференції Посол поінформував латвійських журналістів про сучасну ситуацію в Україні, пов’язану з агресією росії, а також з рішенням рф про проведення часткової мобілізації. Міщенко наголосив, що це, а також проведення псевдореферендумів на окупованих українських територіях не змінять планів та прагнення України звільнити свої землі від окупантів. Світова спільнота має ще більше об’єднатися та продемонструвати російському агресору, що цивілізований світ готовий протидіяти будь-якому шантажу з боку рф.\n\nСвоєю чергою, міністр оборони Пабрікс наголосив на незмінності позиції Латвії щодо подальшої підтримки нашої держави в боротьбі з російським агресором до повної перемоги України.\n\nВ пресконференції взяли участь посол України Олександр Міщенка, міністр оборони Латвії Артіс Пабрікс, парламентський секретар Міноборони Байба Бльодніеце, латвійського музиканта Ральфа Ейландса (ініціатор збору коштів на безпілотник) та голови латвійського благодійного фонду Ziedot.lv Рута Діманта.",
    "Латвія введе додаткові перевірки для всіх громадян Росії й Білорусі, які хочуть в’їхати": "Усі громадяни, які в'їжджають до Латвії з Росії та Білорусі, будуть проходити додаткові перевірки.\n\nТаке рішення у вівторок ухвалив латвійський уряд, повідомляє \"Європейська правда\" з посиланням на Delfi.\n\nЗі змінами в правилах у майбутньому при видачі візи чи посвідки на проживання громадяни зазначених країн повинні будуть проходити додаткову перевірку, щоб оцінити, чи в'їзд іноземця не становитиме загрозу національній безпеці чи громадському порядку.\n\nУ список країн, чиї громадяни повинні проходити додаткові перевірки, окрім РФ і Білорусі внесли Камерун. Останнім роками у Латвії збільшилася кількість заявок від камерунців на довгострокові візи. Також у 2021 році суттєво зросла саме кількість відмов у видачі віз саме громадянам Камеруну.\n\nУ МВС Латвії зазначили, що у зв'язку із військовою агресією Росії в Україні з 25 лютого цього року латвійські диппредставництва за кордоном припинили прийом заявок на видачу віз від громадян Росії на невизначений час.\n\nВізи видаються лише у виняткових випадках, якщо це пов'язано з гуманітарними міркуваннями, а також членам сімей громадян ЄС, у разі тяжкої хвороби чи смерті родичів.\n\nТака сама модель застосовується в Естонії, Литві, Польщі та Чехії.\n\nВІДЕО ДНЯ\n\nТорік у Латвії громадянам Росії було видано 11087 віз. У період з 1 січня до 24 лютого 2022 року було видано 1448 віз, а з 25 лютого до 17 червня — 910 віз.\n\nУ вівторок у Празі відбудеться неформальне засідання Ради із закордонних справ ЄС, на якому обговорюватиметься заборона на в'їзд до ЄС для громадян РФ.\n\nНайактивніше ідею заборони видачі туристичних віз просувають східні члени ЄС, зокрема безпосередні сусіди Росії Естонія та Фінляндія. Водночас Франція, Німеччина і зацікавлені у російських туристах країни Південної Європи продовжують виступати проти.\n\nЗа словами головного дипломата ЄС, країни навряд чи домовляться про повну заборону туристичних поїздок, але можуть погодити певні зміни до чинних правил видачі віз громадянам Росії.\n\nЧитайте також: Європа без росіян: як переконати держави ЄС закрити кордон для громадян РФ",
    "Латвія заборонить складати іспит на водійські права російською мовою": "Дирекція безпеки дорожнього руху Латвії з 1 жовтня заборонить складати іспит з водіння автомобілем російською мовою.\n\nПро це, як пише \"Європейська правда\", повідомляє портал Delfi.\n\n21 вересня політик \"Національного об'єднання\" Імантс Параднієкс написав у себе в Twitter, що правління CSDD прийнято історичне рішення — з 1 жовтня всі іспити з водіння для підданих Латвії (громадян та негромадян) проходитимуть лише державною мовою, і подякував за чуйність та оперативність голові правління CSDD Андрісу Лукстіньшу.\n\nУ відділі кваліфікації CSDD порталу Delfi підтвердили, що з 1 жовтня іспит з водіння дійсно не можна буде скласти російською — тільки державною мовою Латвії чи англійською.\n\nЩоб здавати англійською, потрібно буде заздалегідь попередити CSDD, оскільки треба буде підібрати інструктора, який володіє англійською мовою.\n\nУ CSDD також пояснили, що російська мова — не державна мова, і співробітники CSDD ніколи не були зобов'язані використовувати її під час іспиту — CSDD просто йшла назустріч. Наразі, з огляду на події у світі, було ухвалено таке рішення.\n\nРаніше повідомлялося, що сайт Канцелярії президента надалі буде доступний лише латиською та англійською мовами, заявила представниця канцелярії Юстине Дейчман.\n\nВона зазначила, що у зв'язку з тим, наскільки чутливим у латвійському суспільстві через війну Росії в Україні стає питання про комунікацію держуправління російською мовою, було ухвалено рішення надалі надавати інформацію для міжнародної аудиторії лише англійською мовою.",
    "Латвія допоможе Україні у відновленні Чернігівщини": "На засіданні Кабінету міністрів Латвії 6 вересня було затверджено інформаційну доповідь «Участь Латвії у відновленні України», підготовлену Міністерством закордонних справ країни.\n\nПро це повідомила пресслужба зовнішньополітичного відомства Латвії.\n\nЦей документ було підготовлено для того, щоб надати пропозиції щодо участі Латвії у відновленні України та у 2023 році. Зважаючи на попередню політичну та економічну співпрацю, а також контакти на державному та муніципальному рівні, МЗС Латвії пропонує сконцентрувати підтримку на реконструкції Чернігівської області, виділивши на ці цілі 5 110 887 євро. З них 5 млн євро буде виділено безпосередньо на реконструкцію, а 110,887 тис. – на роботу латвійської експертизи у групі підтримки України Європейської комісії – для просування участі Латвії у процесах відновлення на рівні ЄС.\n\nУ документі передбачено юридичні підстави та порядок надання такої допомоги, у тому числі шляхом проведення конкурсів грантових проєктів. При цьому рішення про розподіл фінансування та асигнувань на реконструкцію прийматимуться з урахуванням потреб, сформульованих українськими партнерами, міжнародних оцінок та можливостей Латвії. Увага буде зосереджена на пріоритетах – відновленні об'єктів критичної інфраструктури та житла.\n\nЧитайте також: Латвійську православну церкву хочуть відокремити від московського патріархату\n\nРаніше Україна звернулася до міжнародної спільноти з проханням якнайшвидше розпочати відновлення країни, закликавши союзників взяти на себе відповідальність за конкретні регіони. Після конференції з відновлення України в Лугано, яка відбулася 4-5 липня цього року, кілька країн Євросоюзу заявили про свою участь у відновленні, назвавши конкретні сфери, яким буде надано допомогу. Наприклад, Естонія допоможе у реконструкції Житомирської області, Данія – Миколаївської області, Франція – Чернігівської. Також допомогу в реконструкції надають нині Литва та Польща.",
    "Латвія, Польща та народи цих країн є стабільними партнерами нашої держави - Зеленський": "Президент України Володимир Зеленський заявив, що Латвія, Польща та народи цих країн є стабільними партнерами нашої держави.\n\nПро це йдеться в Телеграмі глави держави, передає Укрінформ.\n\n“Радий бачити в Україні наших великих друзів – Президента Латвії Егілса Левітса та Прем’єр-міністра Польщі Матеуша Моравецького. Латвія, Польща та народи цих країн є стабільними партнерами нашої держави. Дуже цінуємо вашу незмінну підтримку й ніколи не забудемо про це”, - зазначив Зеленський.\n\nЗустріч Володимира Зеленського з Егілсом Левітсом та Матеушем Моравецьким у Києві / Фото: Володимир Тарасов, Укрінформ\n\nЧитайте також: Латвія і Польща не вбачають причин для зняття санкцій з певних російських олігархів\n\nЯк інформує Офіційне інтернет-представництво Глави держави, вітаючи іноземних гостей, Президент України подякував Латвії та Польщі за підтримку нашої держави в боротьбі за свободу, незалежність і суверенітет.\n\n«З початку повномасштабного вторгнення росії на нашу землю з нами були ці держави, ці лідери, які проявили свої лідерські якості світового рівня», – сказав Зеленський і зауважив, що Латвія та Польща підтримують Україну в боротьбі з агресором ще з часу окупації Криму.\n\nЗа його словами, ці країни та їхні народи є стабільними партнерами України, які надають підтримку у різних сферах: політичній, оборонній, гуманітарній, зокрема , допомагаючи вимушено переміщеним особам.\n\n«Ці держави зробили максимум і далі роблять, демонструючи історичну підтримку України», – констатував Зеленський.\n\nВін подякував партнерам за допомогу в розблокуванні макрофінансової допомоги, зокрема першої її частини в обсязі 5 млрд євро, а також - за просування позиції України в ЄС.\n\n«Вони зробили амбітні кроки щодо допомоги Україні в питанні надання нам статусу кандидата в члени ЄС. Ми й далі працюватимемо на цьому рівні й робитимемо все, щоб ми зі свого боку виконали зобов’язання, а вони зі свого боку зробили все, щоб цього року ми відкрили робочий діалог про майбутній конкретний вступ України у Європейський Союз», – сказав Зеленський.\n\nПрезидент також повідомив, що Україна сьогодні здобула підтримку Латвії та Польщі щодо санкційної політики стосовно російської федерації.\n\nЯк повідомляється, зі свого боку Егілс Левітс зауважив, що Латвія та Польща – друзі України й завжди залишатимуться на боці українського народу, який зараз б’ється не тільки за свою свободу, а й за всю Європу і весь вільний світ.\n\n«Наш обов’язок полягає в тому, щоб забезпечити вас усією необхідною допомогою, щоб Україна перемогла. Це обов’язок усіх демократичних країн», – наголосив Президент Латвійської Республіки.\n\nВін зазначив, що Латвія допомагає з реабілітацією поранених українських військовослужбовців, організувала літні табори для українських дітей, чим також підтримує Україну в боротьбі за свободу.\n\nКрім того, за словами Президента Латвійської Республіки, його держава почала спеціальну програму з відбудови низки об’єктів у Чернігівській області, зокрема, освітніх закладів, щоб діти могли повернутися до навчання.\n\nЯк зазначається, Егілс Левітс наголосив, що Латвія разом з Польщею всіляко сприяють європейській інтеграції України, серед іншого забезпечивши пришвидшення перемовин щодо вступу нашої держави до ЄС.\n\n«Україна не лише політично й культурно належить до європейської родини, а й має були членом ЄС, адже Європейський Союз – це об’єднання вільних демократичних країн», – сказав він.\n\nЗі свого боку Матеуш Моравецький зазначив, що Польща разом з країнами Балтії чи не найактивніше у Євросоюзі спілкуються з Європейською комісією щодо фінансової підтримки України та продовження політики санкцій проти держави-агресора.\n\n«Ці санкції посилюватимуться і з кожним місяцем будуть боліснішими для російської економіки», – запевнив Моравецький.\n\nТакож Прем’єр-міністр Польщі відзначив просування українських Збройних Сил на Харківщині та побажав, щоб цей успіх був першою ластівкою остаточної перемоги України над Росією в цій неспровокованій війні.\n\n«З цієї жахливої війни, з цієї героїчної оборони має народитися нова Європа – з Україною як повноцінним членом ЄС», – заявив Моравецький.\n\nВін додав, що Європа, США та весь вільний світ мають допомагати Україні в її боротьбі.\n\nЯк повідомлялося, в п’ятницю, 9 вересня, Україну відвідали Прем’єр-міністр Польщі Матеуш Моравецький та Президент Латвії Егілс Левітс. Утрьох вони дали спільний брифінг у Києві.",
    "Країни Балтії домовились суттєво обмежити в’їзд росіян з шенгенськими візами": "Литва, Латвія та Естонія домовились суттєво обмежити в’їзд росіян, у яких є чинні шенгенські візи.\n\nПро це у середу повідомив глава МЗС Латвії Едгарс Ринкевичс, пише \"Європейська правда\".\n\n\"Країни Балтії досягли домовленості про суттєве обмеження (за деякими винятками) перетину кордону громадянами Російської Федерації, які мають шенгенські візи ЄС\", – розповів латвійський дипломат у своєму Twitter.\n\nЗа його словами, рішення будуть прийматися національними урядами відповідно до національних процедур і набудуть чинності одночасно.\n\nНагадаємо, за підсумками обговорення 31 серпня міністри закордонних справ ЄС вирішили повністю зупинити угоду про спрощення візового режиму з РФ і доручили Єврокомісії подумати, що робити з мільйонами чинних віз росіян.\n\nМіністри також погодились, що країни-сусідки РФ можуть вживати індивідуальні кроки для обмеження в’їзду росіян.\n\nВерховна рада України 6 вересня звернулася до Європейського Союзу з проханням скасувати видачу та вже отримані туристичні візи громадян Російської Федерації.",
    "​Латвія, Литва, Польща, Фінляндія та Естонія хочуть самостійно обмежити в’їзд для росіян": "Фінляндія, Польща, Литва, Латвія та Естонія вимагають від Єврокомісії посилити візову політику щодо Російської Федерації.\n\nПро це пише Радіо Свобода з посиланням на Financial Times.\n\nЗазначається, що Фінляндія, Польща, Литва, Латвія та Естонія назвали в'їзд громадян Росії до країн Шенгенської зони загрозою громадській безпеці. Вони вимагають від Європейської комісії вжити заходів для обмеження в'їзду російських туристів, інакше вони розглядають можливість зробити це на національному рівні.\n\nСпільна заява п'яти країн була представлена на зустрічі міністрів закордонних справ країн Євросоюзу, яка проходить у Чехії.\n\nЗ початку повномасштабного вторгнення Росії в Україну до прикордонних з Росією країн ЄС в'їхало близько 700 000 росіян. Більшість із них – туристи, які прямували до західних європейських країн на відпочинок.\n\nНагадаємо, Європейський Союз збирається призупинити угоду, що спрощує заявки росіян на візи, щоб ускладнити громадянам РФ поїздки до Європи. Однак в Євросоюзі все ще немає єдиної думки про введення візових санкцій для громадян РФ.\n\nДо слова, Франція і Німеччина склали спільну заяву проти заборони на візи для громадян РФ. Вони вважають, що заборона віз зіграє на руку російським наративам.",
    "Латвія запропонувала ввести нові санкції проти РФ у відповідь на псевдореферендуми в Україні": "Глава МЗС країни Едгарс Рінкевичс закликав міжнародну спільноту протистояти російському шантажу та надати Україні більше зброї.\n\nRelated video\n\nМіністр закордонних справ Латвії Едгарс Рінкевичс, коментуючи організацію росіянами псевдореферендумів на тимчасово окупованих територіях України, заявив, що відповіддю на це мають стати нові санкції та додаткові постачання Києву зброї. Про це голова латвійської дипломатії написав у своєму Twitter.\n\nЗа його словами, Росія поступово просувається в намірах провести на непідконтрольних Києву областях України \"референдуми\" про приєднання їх до РФ. У зв'язку з цим міжнародне співтовариство має відкинути кроки, які роблять Москва, і протистояти російському шантажу.\n\n\"Маємо наслідувати нові санкції, а Україна має отримати більше зброї для звільнення своєї території, ми повинні сказати ні російському шантажу\", — написав Рінкевичс.\n\nНагадаємо, сьогодні практично в усіх областях України, які перебувають під тимчасовою окупацією російської армії, активізувалися організатори псевдореферендумів про входження територій українських областей до складу Росії. У Луганській, Донецькій, Херсонській і Запорізькій областях місцева \"влада\" готує ґрунт для їх проведення та називає дати.\n\nГолова окупаційної адміністрації Херсонської області Володимир Сальдо заявив, що \"влада\" регіону ухвалила самостійне рішення про проведення \"референдуму\". Він висловив сподівання, що в Москві визнають його підсумки.\n\nОкупаційні адміністрації Луганської та Донецької областей вже призначили дату проведення фальшивого референдуму щодо входження регіонів до складу РФ. За словами заступника голови \"народної ради ЛНР\" Дмитра Хорошилова, \"референдум\" має відбутися в період із 23 по 27 вересня.",
    "Латвія може розмістити українців у санаторіях, що належать громадянам РФ і Білорусі": "Міністерство юстиції Латвії шукає способи, як арештувати нерухомість, яка належить росіянам і білорусам, щоб її можна було надати для проживання українським біженцям.\n\nПро це, як пише \"Європейська правда\", повідомляє LSM.\n\nНавесні два санаторії в Юрмалі – російський \"Дзінтаркрасц\" (також відомий як \"Янтарний Берег\") і білоруський санаторій \"Білорусія\" – були змушені припинити свою роботу.\n\nПерший юридично належить департаменту адміністрації президента Росії, а другий – фонду, уповноваженому президентом Білорусі, що робить їх безпосередньо пов’язаними з Путіним і Лукашенком. Керівники обох санаторіїв потрапили до чорного списку Латвії.\n\nНаразі Міністерство юстиції розпочало важкий судовий процес, щоб обидва ці об’єкти, а також Дім Москви в Ризі могли бути конфісковані та, можливо, використані для розміщення біженців від війни в Україні.\n\nОфіційний законодавчий процес ще не почався, але міністри юстиції Латвії та України вже погодили рішення, яке міністерство юстиції ще не готове оприлюднити публічно.\n\n\"Було б важко захопити ці російські та білоруські об'єкти, якби Латвія використовувала їх у своїх цілях. Тому нам потрібна ця угода з українцями, тому що ми будемо використовувати їх для українських громадян\", – сказав Андріс Вітолс, керівник Офісу міністра юстиції.\n\nМуніципалітет Юрмали зазначив в письмовому коментарі: \"Муніципалітет утримується від коментарів щодо власності, яка йому не належить. Про користування майном треба запитувати їх власників\".\n\nУ муніципалітеті також повідомили, що в Юрмалі розміщено понад 1200 біженців від війни в Україні.\n\nТим часом міністерство юстиції поки що не повідомляє, скільки саме часу знадобиться, поки процес завершиться і будівлі буде арештовано. \"Зрозуміло, що в інтересах усіх європейських країн переконатися, що майно російської держави та російських олігархів не знаходиться на території Європейського Союзу. Зараз ми знайшли підтримку в інших країнах ЄС, тому що вони мають схожі проблеми\", – сказав Вітолс.\n\nОднією з визначних пам'яток \"Дзінтаркрасца\" є будиночок для відпочинку радянських вождів.\n\nНагадаємо, Чехія, яка головує в Європейському Союзі, готова розпочати обговорення можливого продовження статусу тимчасового захисту для українських біженців.",
    "Латвія на рік зупиняє видачу посвідок на проживання громадянам РФ та Білорусі": "Виняток можуть зробити для студентів, науковців, інвесторів і підприємців, але не для всіх.\n\nГромадянам Російської Федерації та Білорусі до 30 червня 2023 року не видаватимуть посвідки на проживання в Латвії. Кабінет міністрів країни підтримав відповідні поправки до закону про імміграцію.\n\nПро це йдеться в повідомленні уряду Латвії.\n\n\"Поправки до закону Про імміграцію також передбачають, що до 30 червня 2023 року буде припинена видача дозволів на тимчасове перебування громадянам Росії і Білорусі, за винятком осіб, які знаходяться в Латвії тривалий час, таких як колишні громадяни або негромадяни Латвії, які через незнання державної мови не отримують постійний вид на проживання або статус постійного жителя Європейського Союзу\", - йдеться в повідомленні.\n\nВідео дня\n\nВідповідно до поправок передбачається, що громадяни і негромадяни Латвії, які хочуть стати громадянами іншої країни і при цьому залишитися в Латвії, повинні здати тест на знання державної мови і підтвердити наявність необхідних фінансів.\n\nПри цьому пропонується зробити виняток для студентів і вчених, які хотіли б залишитися в Латвії після закінчення навчання або дослідницьких проектів. Також винятки можуть зробити для інвесторів і підприємців, але їх будуть ретельно перевіряти відомства національної безпеки.\n\nЯк раніше повідомляв УНІАН, Естонія, Латвія, Литва і Польща планують на національному рівні заборонити видачу віз росіянам і обмежити в'їзд громадянам РФ з боку ЄС.\n\nПри цьому влада Латві повідомила, що з 24 лютого анулювали 761 посвідку на проживання громадян Російської Федерації. Більшу частину документів анулювали через несвоєчасне подання документів.\n\nВас також можуть зацікавити новини:",
    "Латвія на два роки заборонила показ російських та білоруських телепрограм — DSnews.ua": "\"Сьогодні не може бути ніяких сумнівів у тому, що ми повинні захищати наш інфопростір та здатність людей протистояти цій м'якій силі, що проникає прикриваючись \"культурою\", оскільки \"культуру\" не варто обмежувати. В цій країні немає культури. Це смертоносна зброя, котра вбиває мозок\", — заявив голова комітету культури Вітаутас Юозапайтіс.",
    "Латвія заморозила російські активи на 80 мільйонів євро – голова Комісії з фінансів": "Вартість активів, заморожених у банках Латвії через санкції проти Росії, оцінюється в близько 80 мільйонів євро – про це заявила голова Комісії з фінансів та капіталу Санта Пургайле в ефірі каналу TV3 14 вересня, передають місцеві медіа.\n\nЗа її словами, 80 мільйонів євро – це позначка, на якій зупинився фінансовий сектор. За останні кілька місяців особливих змін у цих цифрах не спостерігалося.\n\nЧитайте також: Президент Латвії: «Заборона в’їзду для росіян – це механізм тиску на Росію»\n\n«Ми бачимо збільшення відтоку грошей до країн на кшталт Казахстану, Узбекистану, Туреччини. Відтак ми пильно аналізуємо дані, вимагаючи пояснень і роблячи висновки», – сказала Пургайле, висловивши переконання, що всі, хто намагається обійти санкції, рано чи пізно будуть викриті.\n\nЗа словами голови Комісії, в Латвії встановлено шістьох людей, які безпосередньо підпадають під санкції, та 35 юридичних осіб, які безпосередньо не включені до санкційних списків, але встановлено, що права власності чи контролю за ними належать підсанкційним особам, відтак активи та цінні папери цих компаній заморожено.\n\nПургайле припускає, що ця цифра навряд чи відчутно зросте, якщо санкції не будуть розширені.\n\nЧитайте також: Підсанкційний мільярдер Герман Хан повернувся до Росії після 10 років життя у Британії – Bloomberg\n\nЗахід після початку повномасштабного вторгнення Росії до України почав заморожувати російські активи під своєю юрисдикцією.\n\nУкраїнський уряд 5 серпня затвердив рішення про передачу на користь держави низки російських активів. Йдеться про майно, яке належить російській державі, активи, які належать підсанкційним громадянам та компаніям із Росії, а також активи російських банків. За словами прем’єр-міністра Дениса Шмигаля, пропонується конфіскація 903 російських об’єктів – конфісковані активи конвертуватимуться в кошти на оборону та відновлення України.",
    "Латвія вивела свою православну церкву з-під влади Московського патріарха": "Сейм Латвії проголосував за законопроєкт, яким вивів Латвійську православну церкву з-під влади Московського патріарха, повідомляє Delfi.\n\nПроєкт закону вніс у парламент президент Егілс Левітс через те, що РПЦ підтримує вторгнення Росії в Україну. Сейм терміново підтримав закон.\n\nДокумент встановлює порядок призначення та усунення митрополита, архієпископів та єпископів Латвійської православної церкви. При цьому він не втручається в канонічні питання ЛПЦ.\n\nДо 31 жовтня церква має привести свій статут відповідно до вимог ухваленого закону.\n\n\"Прийняття закону закріпить історичну самостійність і незалежність Латвійської православної церкви і запобігатиме впливу чи владі Російської православної церкви над нашою церквою\", - заявив голова Комісії Сейму з прав людини та громадських справ Артусс Кайміньш.\n\nВ анотації до законопроєкту Левітс підкреслив, що відмова від будь-якого зв'язку з Московським патріархом є важливим питанням для \"всього латвійського суспільства та національної безпеки\". До того ж, у незалежній правовій державі, на думку президента Латвії, потрібна своя \"самостійна та незалежна церква\".\n\nЛевіт додав, що ЛПЦ і митрополит Ризький і всієї Латвії Олександр можуть розраховувати на \"повну підтримку Латвійської держави, яка юридично визнає автокефальний статус церкви\".\n\nНагадаємо, президент Німеччини Франк-Вальтер Штайнмаєр розкритикував РПЦ за підтримку війни Росії проти України.\n\nРаніше Священний Синод ПЦУ затвердив лист до Вселенського патріарха Варфоломія і предстоятелів помісних церков з проханням позбавити главу РПЦ Кирила патріаршого престолу. В Православній церкві України вчення про \"русскій мір\" назвали \"етнофілетичним\" і \"расистським\".",
    "Чубаров розповів президентові та спікеру Сейму Латвії про репресії проти кримських татар": "Голова Меджлісу кримськотатарського народу Рефат Чубаров поінформував президента Латвії Егілса Левітса і спікера Сейму Латвії Інару Мурнієце про ситуацію в Криму, репресії та переслідування з боку окупаційної влади.\n\nПро це повідомляє посольство України в Латвії у Фейсбуці, передає Укрінформ.\n\nПосольство зазначило, що Рефат Чубаров та посол України у Латвії Олександр Міщенко були прийняті керівництвом країни під час перебування голови Меджлісу в Латвії 5-6 вересня.\n\nУ рамках зустрічей з вищим керівництвом Латвії, з боку латвійської сторони було вчергове наголошено на незмінності позиції Латвії щодо підтримки України у боротьбі з російською агресією. Левітс підкреслив, що Латвія допомагатиме Україні та українському народові до повної перемоги Української держави над країною-агресором – росією, відзначило посольство.\n\nЧубаров детально поінформував президента та спікера Латвії про сучасну ситуацію в Криму щодо репресій та переслідувань, які окупаційна влада застосовує до кримськотатарського населення. Зокрема, в контексті намагань росії штучно змінити демографічну ситуацію в Криму шляхом, з одного боку, витіснення кримських татар за межі півострова, з іншого – завезення близько 1 млн громадян рф на територію Криму.\n\nЗа словами голови Меджлісу, кримські татари піддаються жорстким репресіям з боку окупаційної влади Криму, близько 170 осіб знаходиться за ґратами.\n\nНезважаючи на це, кримські татари сподіваються на найближче звільнення Криму українською армією внаслідок перемоги України в збройній боротьбі з російським агресором, йдеться у повідомленні.\n\nЯк повідомлялося, раніше Рефат Чубаров наголошував, що окупаційні «суди» у Криму перетворюються на поле битви за незалежну Україну, коли «підсудні» кримські татари заявляють про незаконність окупації Криму російською федерацією.\n\nФото: Embassy of Ukraine in the Republic of Latvia, Facebook",
    "Ще одне держвідомство Латвії відмовляється від російської мови в комунікації": "Мінекономіки Латвії оголосило, що з осені разом з пов’язаними установами відмовиться від використання російської мови у комунікації.\n\nЯк пише \"Європейська правда\", про це повідомляє Delfi.\n\nЗ 1 вересня Міністерство економіки та підпорядковані йому установи будуть надавати інформацію та комунікувати з клієнтами лише державною мовою, повідомила міністерка Ілзе Індріксоне.\n\n\"Як і в будь-якій іншій країні Європи, державні установи у Латвії мають використовувати у комунікації з людьми та ЗМІ лише державну мову. Інакше виглядає так, що держава не просто визнає російську мову як таку, що має якийсь особливий статус, порівняно з мовами інших етнічних меншин, але й просуває посилення двомовності. Час змінити це\", - пояснила вона.\n\nЙдеться про повідомлення пресслужб відомств на сайтах та у соцмережах, коментарі для ЗМІ та комунікацію з клієнтами.\n\nЦього тижня від російськомовної версії відмовився також сайт президента Латвії.\n\nРаніше в міністерстві юстиції Латвії повідомили, що готують проєкт закону щодо обмеження використання російської мови на роботі та у громадських місцях.\n\nВІДЕО ДНЯ\n\nПотенційно це може означати вилучення російської мови як додаткової до латвійської у різноманітних сервісах та обмеження на вимогу знання російської в описі вакансій.",
    "Латвія прихистила вже майже 40 тисяч українських біженців — Finance.ua": "Латвія прихистила вже майже 40 тисяч українських біженців 21.09.2022, 18:44 — Особисті фінанси\n\nЗ початку повномасштабного російського вторгнення в Україну в Латвії зареєстровалося 38 657 українців, 33 574 з них отримали посвідку на проживання з правом на працевлаштування.\n\nПро це з посиланням на останню інформацію, зібрану місцевим Міністерством внутрішніх справ, пише вебресурс uamedia.eu\n\nПри цьому допомогою муніципальних комісій з цивільної оборони у пошуках житла скористалися 12 496 осіб. Це означає, що решта біженців знайшли житло самостійно або живуть у друзів та родичів, пояснили у МВС.\n\nСеред біженців 46% становлять дорослі жінки, 23% — дорослі чоловіки та 31% — діти переважно у віці від двох до 17 років.\n\nЯк зазначили у відомстві, реально українців у країні може бути навіть більше. Мешканці України, які мають біометричні паспорти та не потребують соціальної підтримки чи допомоги у пошуку житла, можуть перебувати у Латвії до 90 днів на рік без повідомлення державних органів.\n\nЯкщо Ви помітили помилку, виділіть необхідний текст і натисніть Ctrl+Enter , щоб повідомити про це.",
    "Латвія закликала дати Україні більше зброї": "Захід своєю нерішучістю через страх спровокувати ядерну війну зіграв на руку Путіну, вважає Рига.\n\nПрезидент Латвії Егілс Левітс та міністр оборони країни Артіс Пабрікс закликали союзників у НАТО дати Україні більше сучасних бойових танків та авіації. Також Рига закликала Захід не послаблювати протидію Кремлю. Про це Летвіс та Пабрікс у п'ятницю, 2 вересня, заявили в інтерв'ю The Times.\n\n\"Захід, США, Європейський Союз, усі західні демократичні держави повинні не просто підтримувати, а наростити свою військову допомогу Україні. Я вважаю, що Захід повинен передати Україні всю зброю, якої вона потребує\", - сказав латвійський президент.\n\nВін також звернув увагу на те, що Україна дуже ефективно використовує вже надане їй озброєння.\n\nНа думку міністра оборони Латвії, Захід своєю нерішучістю через страх спровокувати ядерну війну \"заохотив Володимира Путіна\", а тому \"він повинен допомагати Києву, щоб той звільнив всю окуповану Росією територію\".\n\n\"Російська інформаційна війна та пропаганда мали значний вплив. Багато хто на Заході дійсно вважає, що будь-яка підтримка України може призвести до подальшої ескалації конфлікту і засмутити Путіна, Кремль, Росію. Але єдине, що провокує Росію, - це слабкість\", - наголосив Пабрікс.\n\n\"Я не бачу жодної причини, чому б Україні не отримати західні броньовані машини. Чому ні? Тільки тому, що Росія може засмутитися?\" - додав він.\n\nГлава латвійського Міноборони також порівняв війну Росії проти України з Другою світовою, в якій Москва діє подібно до нацистів.\n\nНагадаємо, після того, як Росія розв'язала війну проти України, влада Латвії анулювала 761 посвідку на проживання росіян.\n\nНовини от Корреспондент.net в Telegram. Підписуйтесь на наш канал https://t.me/korrespondentnet",
    "МЗС Латвії дало пораду чоловікам, які збираються тікати з росії": "Міністр закордонних справ Латвії Ґабріеліус Ландсберґіс\n\nОчільник МЗС Латвії заявив, що росіянам, які тікають від мобілізації не варто шукати кращої долі у його країні. Натомість він дав їм пораду.\n\nПро це Ґабріеліус Ландсберґіс написав у Twitter.\n\nЩо заявив глава МЗС Латвії\n\n\"Литва не надаватиме притулок тим, хто просто тікає від відповідальності. Росіяни повинні залишитися і воювати. Проти Путіна\", — написав латвійський міністр.\n\nThings Russian men can do instead of running away to Europe:\n\n✅️ protest\n\n✅️ disobey\n\n✅️ AWOL\n\n✅️ POW\n\n✅️ mutiny\n\n\n\nAsylum for 25 million draft dodgers is not an option.\n\nRussians must liberate Russia. — Gabrielius Landsbergis🇱🇹 (@GLandsbergis) September 24, 2022\n\nОкрім того, посадовець дав пораду росіянам, які хочуть втекти у Європу від мобілізації в росії. Мовляв, замість втечі в росії потрібно навести лад і для цього є п'ять пунктів: протести, непокора владі, дезертирство, здача в полон та повстання.\n\n\"Притулок для 25 мільйонів тих, хто ухиляється від призову, не є варіантом. Росіяни повинні звільнити росію\", — підсумував очільник МЗС Латвії.\n\nНагадаємо, Латвія оголосила дату закриття кордону для громадян росії. Росіян не пропускатимуть навіть із шенгенськими візами.\n\nРосіяни після оголошення мобілізації масово тікають з країни, зокрема і до Грузії. Вони утворюють величезні черги на кордоні, а також заклеюють свій російський прапор на номерах, коли пересуваються країною.\n\nКраїни-члени Європейського союзу — Литва, Латвія та Естонія — не будуть надавати притулок росіянам, які тікають від мобілізації. Деякі країни не робитимуть цього з міркувань безпеки.",
    "Латвія планує придбати у Норвегії протикорабельні ракети NSM": "Міністерство оборони Латвії 9 вересня ухвалило рішення розпочати переговори щодо закупівлі ракетних систем NSM (Naval Strike Missile), які виготовляє норвезька компанія Kongsberg Defence & Aerospace.\n\nПро це, як пише \"Європейська правда\", повідомляє портал Delfi.\n\nІнтерес до постачання протикорабельних ракет виявили п'ять виробників. Рішення на користь Kongsberg Defence & Aerospace було ухвалено після аналізу ринку та отриманих пропозицій.\n\nНаразі ракетні системи NSM перебувають на озброєнні США, Норвегії, Німеччини, Австралії, Канади, Великої Британії, Польщі, Іспанії та Румунії.\n\nМаса ракети становить 400 кг, дальність сягає 185 км. Ракетні системи можуть бути встановлені як на березі (як батареї берегової оборони), так і на палубі корабля або на автомобільному шасі.\n\nНагадаємо, міністр оборони Естонії Калле Лаанет та міністр оборони Латвії Артіс Пабрікс підписали на саміті НАТО в Мадриді протокол про наміри, який створює основу для спільних закупівель систем протиповітряної оборони.",
    "Латвія хоче оголосити надзвичайну ситуацію в регіонах, які межують з Росією": "Джерело\n\nЛатвія може оголосити надзвичайну ситуацію в окремих регіонах, які межують з Росією через введену мобілізацію.\n\nПро це повідомляє РБК-Україна з посиланням на Delfi.\n\nМіністерство внутрішніх справ Латвії має намір запропонувати уряду розглянути можливість оголошення надзвичайної ситуації в окремих регіонах країни.\n\nГлава МВС Крістапс Еклонс зазначив, що ситуація на кордоні стабільна і перебуває під контролем. Однак він додав, що ситуація може швидко змінитися, особливо з урахуванням оголошеної в Росії мобілізації.\n\nЗа його словами, основні причини необхідності запровадження надзвичайної ситуації – можливість залучення додаткових ресурсів та Національних збройних сил для охорони кордонів, а також встановлення процедур перевірки та реєстрації тих, хто перетинає кордон.\n\nЯкщо уряд оголосить надзвичайну ситуацію, то фактично її буде запроваджено на більшій частині східного прикордоння.\n\nНагадаємо, 21 вересня Путін оголосив про мобілізацію в Росії. Після цього чоловіки почали масово виїжджати до сусідніх країн.\n\n26 вересня Росія направила бронетранспортер до пункту пропуску на кордоні з Грузією для того, щоб нібито не допустити “прорив кордону”. Грузія дозволила росіянам переходити кордон у пункті пропуску “Верхній Ларс” пішки, незважаючи на те, що він для цього не призначений.\n\nТакож у Тюмені аеропорт Рощино заборонив росіянам, які отримали повістку, залишати кордони РФ. Таке ж обмеження запровадив аеропорт Внуково, що у Московській області.\n\nТермінові та важливі повідомлення про війну Росії проти України читайте на каналі РБК-Україна в Telegram.",
    "Андорра - Латвія 1:1: огляд матчу ВІДЕО": "",
    "Латвія обмежила в'їзд громадянам рф": "\"Росіяни, вас тут не чекають\".\n\nГромадянам російської федерації Латвія з 19 вересня обмежить в'їзд на територію країни за шенгенськими візами.\n\nЯк інформує УМ, про те, що громадян росії у Латвії не чекають повідомив міністр закордонних справ країни Едгарс Рінкевич 16 вересня у Twitter.\n\n\"З 19 вересня Латвія з міркувань безпеки та у зв'язку з російською агресією обмежує в'їзд російським громадянам за шенгенськими візами.\n\nРосіяни, не намагайтеся перетнути кордон, вас тут не чекають, припиняйте війну проти України і забирайтеся з цієї прекрасної країни\", – ідеться в повідомленні.\n\nЕстонія, Латвія, Литва і Польща домовилися про спільний регіональний підхід, висловивши твердий намір встановити національні тимчасові заходи для громадян Росії, які мають візи ЄС. Відповідну заяву ухвалили 8 вересня прем'єр-міністри чотирьох країн.\n\n11 серпня Естонія вирішила заборонити в'їзд на свою територію громадянам Російської Федерації із шенгенськими візами, виданими естонським урядом. Естонію підтримала Литва. Також нові обмеження для росіян готує Фінляндія. У червні Естонія завершила будівництво першої укріпленої ділянки кордону з Росією.\n\nА 16 серпня там за пів дня знесли радянські танки й монументи. Того ж місяця країна також анулювала візи російським пропагандистам.\n\nЯк повідомляла УМ, рішення Ради ЄС про призупинення дії угоди про спрощення візового режиму з рф офіційно набуло чинності саме 12 вересня.",
    "Латвія у жовтні призупинить дію трьох угод із Білоруссю": "Сейм Латвії у четвер ухвалив у остаточному читанні закони, які передбачають припинення дії трьох двосторонніх угод між Латвією та Білоруссю із 10 жовтня, повідомляє агентство BNS.\n\nЙдеться про угоду між Латвією та Білоруссю про взаємне спрощення поїздок мешканців прикордонних територій, угоду про взаємну допомогу у митних питаннях та договір про здійснення повітряного сполучення.\n\nУ голосуванні про зупинення дії цих договорів брало участь приблизно 60 депутатів сейму.\n\nГолова комісії із закордонних справ Ріхард Колс зазначив, що комісія та відповідальні міністерства продовжують роботу з підготовки необхідних поправок до законів для зупинення або денонсації ще двох договорів, ратифікованих сеймом.\n\nРаніше комісія запропонувала галузевим міністерствам оцінити загалом 42 двосторонні угоди, укладені між Латвією та Білоруссю. Депутати вирішили ініціювати розірвання, денонсацію або призупинення дії 12 договорів.",
    "Латвія підтримує створення спеціального міжнародного трибуналу щодо РФ": "В Офісі президента заявили, що створення трибуналу щодо злочину агресії – це питання не війни в Україні, а зрілості всього цивілізованого світу, якої йому не вистачило у 2008 році, коли РФ прийшла з агресією в Грузію, та у 2014-му, коли РФ прийшла в Крим та на сход. Президент Латвії Егілс Левітс погодився з твердженням та зауважив на готовності країни підтримати цей крок.\n\nПро це він зазначив під час панельної дискусії на 17-й зустрічі Ялтинської європейської стратегії в Києві.\n\nВін нагадав, що Міжнародний суд та Міжнародний кримінальний суд уже працюють над злочином геноциду. І Латвія підтримала цей позов проти РФ.\n\nПроте, за його словами, необхідно створити спеціальний трибунал, який дасть змогу притягнути російське керівництво до відповідальності за злочин агресії проти України.\n\n“У світі вже є прецеденти таких трибуналів: Югославія, Руанда, Камбоджа, Сьєрра-Леоне. Найреалістичнішим шляхом створення такого трибуналу, на мою думку, є підписання міжнародного договору між країнами, що підтримують цю ідею. Ми готові підписати такий договір”, – пояснив Левітс.\n\nСвоєю чергою, Генеральний прокурор Андрій Костін наголосив, що трибунал над російською верхівкою – це не просто бажання політичного керівництва України, а вимога всього українського суспільства.\n\nБританський адвокат, прокурор у справі Слободана Мілошевича Джеффрі Найс зауважив, що українці стали жертвами жахливого злочину – агресії РФ.\n\n“І, як і будь-яка жертва, вони мають повне право вимагати справедливості. Тому наш обов’язок як суддів, адвокатів і захисників справедливості в усіх її проявах – задовольнити це їхнє бажання”, – зазначив Найс.\n\nТой факт, що юрисдикція Міжнародного кримінального суду не поширюється на злочини агресії, – він назвав абсурдом та пережитком минулого. Втім, адвокат переконаний, що це не має завадити міжнародній спільноті повною мірою притягнути Путіна до відповідальності.\n\nНайс наголосив, що створення спеціального трибуналу – це правильне рішення.",
    "Латвія розгляне обмеження російської мови у громадському спілкуванні та рекламі": "Про це інформує Delfi.\n\n\"Сейм прийняв до розгляду законопроєкт \"Про забезпечення статусу єдиної державної мови латвійською мовою\", представлений депутатами від керівної партії \"Консервативні\". За проголосували 68 депутатів, проти були 18 - від \"Згоди\" та кілька незалежних. Ухвалення законопроєкту до розгляду ще не означає його набрання чинності. Попереду ще три читання в сеймі, які припадуть на передвиборчий період\", - інформують у відомстві.\n\nВлада Литви планує заборонити комунікувати \"мовою, яка не є офіційною мовою ЄС\", тобто російською, муніципальним та державним установам, а також підприємцям, які надають громадські послуги. Фактично це всі послуги та місця, зокрема й аеропорт, залізничний та автовокзал, таксі.\n\n\"Під комунікацією мається на увазі будь-яке інформування клієнтів (листи, інтернет-банки, мобільний додаток, портал, всі види реклами, рахунки, договори), виключаючи індивідуальне спілкування між працівником і клієнтом\", - роз'яснює відомство.\n\nТакож проєкт передбачає обмеження російської мови у торгівлі: \"Мова, яка не є офіційною мовою ЄС, не повинна фігурувати в аудіо або візуальних оголошеннях, у друкованих оголошеннях чи оголошеннях в інтерактивному середовищі, на порталах, у надісланій рекламі, якщо раніше клієнт не погодився письмово отримувати інформацію додатково цією мовою\".\n\nЦя вимога не стосуватиметься до опису товару та упаковування виробника, індивідуального спілкування працівників торгівлі з конкретними людьми, віддаленої торгівлі та вуличної торгівлі.\n\n\"Законопроєкт обмежує можливості роботодавців висувати до працівників вимоги володіння мовою, яка не є офіційною мовою ЄС. У разі, якщо в компанії або установі працюють не менше 50 осіб і не менш ніж до 5 з них висувається вимога знати таку мову, то роботодавець повинен проінформувати про це Державну інспекцію з праці, надавши обґрунтування\", - цитують у відомстві.\n\nПорушення каратимуться покараннями згідно з Кодексом адміністративних порушень.\n\nВинятком є випадки використання російської мови у надзвичайних ситуаціях, особистій комунікації та коли міжнародні нормативні акти встановлюють право на використання іншої мови та обов'язок це забезпечити.\n\n\"Центр державної мови на підставі отриманої заяви або конкретного випадку має право звільнити особу від виконання вимог закону, якщо у комерсантів, які надають послуги, перераховані у 3-й статті (громадські, комунальні послуги тощо) понад двох третин клієнтів не є громадянами чи негромадянами Латвії, а також юридичними особами, зареєстрованими у Латвії\", - додають у повідомленні.\n\nРаніше 9 країн ЄС припинили оформлювати туристичні візи для росіян.\n\nЗі списку шкільних посібників Литви вилучили підручник, що описував \"привабливу демократичну Росію\".\n\nДепутати Європарламенту звернулися до Високого представника ЄС з питань зовнішньої політики та політики безпеки Жозепа Борреля та міністра закордонних справ головуючої в Раді ЄС Чехії Яна Ліпавського з пропозицією заборонити видачу віз окремим групам громадян РФ і Білорусі.\n\nЛитва відправить Україні дві партії бронетранспортерів. Вони мають надійти в Україну найближчим часом.",
    "Біля берегів Латвії за загадкових обставин розбився приватний літак": "У Балтійському морі біля берегів Латвії зазнав аварії приватний літак Cessna - його маршрут виглядав підозріло і змінювався, тому супроводити літак були направлені літаки НАТО.\n\nПро це йдеться в публікації Delfi, пише \"Європейська правда\".\n\nБізнес-джет Cessna, зареєстрований у Австрії, зазнав аварії біля узбережжя Латвії в неділю ввечері, повідомила шведська рятувальна служба. Літак летів з Хереса на півдні Іспанії до Кельна у Німеччині, згідно з даними FlightRadar24.\n\nВстановлено також, що літак зареєстрований в австрійському реєстрі як власність німецької компанії GG Rent із офісом у Кельні.\n\nЗа даними шведських ЗМІ, на борту був пілот, чоловік, жінка та дівчинка. Можливо, це були члени однієї родини.\n\nНезабаром після зльоту пілот повідомив, що у нього виникла проблема із тиском у салоні. Потім одразу за межами Піренейського півострова контакт із літаком було втрачено.\n\nA Cessna 551 that was flying from Jerez was supposed to land in Cologne but the pilot didn't answer ATC calls and the aircraft contiued to fly on autopilot in a straight line before it lost altitude and crashed into Baltic sea close to the Latvian coast https://t.co/iIVNoMNksW pic.twitter.com/klQQosArTg — Flightradar24 (@flightradar24) September 4, 2022\n\nПід час польоту літак змінив свій маршрут. Він здійснив повороти над Парижем та Кельном, перш ніж попрямувати до Балтійського моря, до шведського острова Готланд. Коли літак пролетів повз аеропорт у Кельні, де мав приземлитися, авіадиспетчерська служба спробувала зв'язатися з пілотом, але не отримала відповіді.\n\nЗа літаком були відправлені німецькі винищувачі, а потім і данські, тоді як Cessna продовжила прямий курс над Балтійським морем. О 19.37 він почав швидко втрачати швидкість і висоту, а потім впав у море.\n\n\"Нам стало відомо, що літак зазнав аварії на північний захід від міста Вентспілс у Латвії\", - повідомив представник служби порятунку Швеції, додавши, що Cessna зникла з радарів.\n\nШведська рятувальна служба повідомила також, що пілоти союзників, які супроводили літак, нікого не побачили у кабіні.\n\nПізніше шведський рятувальний вертоліт зміг виявити у воді уламки та нафтову пляму.\n\nШанс знайти тих, хто вижив, оцінюється як мінімальний. Місце падіння літака розташоване за кілька кілометрів на північний захід від Вентспілса. Рятувальні групи з Латвії, Швеції та Литви прибули до місця катастрофи незабаром після того, як повідомили про падіння літака.Пізніше керівник шведської пошуково-рятувальної операції Ларс Антонссон повідомив AFP, що літак розбився, коли в нього закінчилося паливо.\n\nНагадаємо, у серпні найбільший військовий корабель Великої Британії зламався біля південного узбережжя країни невдовзі після того, як вирушив у місію до Сполучених Штатів.",
    "У Латвії повідомляють про зростання кількості нелегальних мігрантів на кордоні з Білоруссю": "Кількість спроб нелегального перетину кордону з території Білорусі до Латвії досягла майже таких самих показників, як у серпні 2021 року - один з перших місяців штучної міграційної кризи, створеної режимом Александра Лукашенка.\n\nЯк пише \"Європейська правда\", про це повідомляє LSM.\n\nКерівник Да́угавпілського відділу прикордонної служби Юрійс Власовс розповів, що у серпні ситуація знову почала загострюватися і спроби нелегального перетину кордону стали регулярними.\n\nЗагалом за місяць потрапити в Латвію намагалися 285 осіб. За день це в середньому 12-15 спроб, на початку місяця кілька разів зупиняли більші групи, по 25 осіб.\n\nНа початку серпня в уряді Латвії вирішили продовжити режим надзвичайної ситуації на кордоні, передбачаючи, що гібридний тиск за допомогою мігрантів продовжиться, зокрема і для того, щоб відволікати увагу від війни РФ проти України.\n\nЛатвія звернулася до Єврокомісії з проханням розширити центри для розміщення мігрантів у цьому районі, на випадок, якщо потік мігрантів суттєво зросте.\n\nНагадаємо, прикордонна служба Польщі заявила, що білоруські службовці використовують спеціальні інструменти для руйнування нещодавно збудованої огорожі на кордоні.",
    "Латвія розірве договір з Білоруссю про прикордонне співробітництво": "Нинішній термін дії угоди між Латвією та Білоруссю мав закінчитися 9 липня 2023 року.\n\nРозірвання угоди стане частиною контрзаходів зі стримування агресії з боку Росії та Білорусі, вважає влада Латвії.\n\nВлада Латвії ухвалила рішення достроково розірвати угоду з Білоруссю про прикордонне співробітництво. Про це повідомляє Delfi у понеділок, 29 серпня.\n\n\"До порядку денного засідання уряду 30 серпня включено питання про денонсацію або розірвання в односторонньому порядку угоди між урядами Латвії та Білорусі про основні принципи прикордонного співробітництва\", – йдеться у повідомленні.\n\nВказано, що ця угода була підписана і набула чинності 1998 року. Документ визначає адміністративно-територіальні одиниці Латвії, на які поширюється дія цього договору. Метою угоди було сприяння транскордонному співробітництву між місцевою владою двох країн.\n\nСпочатку договір передбачалося укласти на 10 років, але потім він автоматично продовжувався ще на п'ять років, якщо жодна із сторін не заявляла про бажання його розірвати.\n\n\"З огляду на те, що Росія розпочала військове вторгнення в Україну, а Білорусь брала участь у ньому і підтримувала його, розірвання угоди було б частиною контрзаходів зі стримування агресії, вважають влада Латвії… Існуючий п'ятирічний термін дії угоди закінчується 9 липня 2023 року\", – пише агентство.",
    "Глава МЗС Латвії: 30 років ми видавали візи росіянам, але Росія стала тільки гіршою": "Латвія категорично наполягає на забороні туристичних поїздок росіян до Євросоюзу, поки триває війна в Україні.\n\nПро це заявив глава МЗС Латвії Едгар Ринкевич перед засіданням міністрів закордонних справ ЄС у Празі, які обговорять обмеження поїздок росіян до Євросоюзу, повідомляє \"Європейська правда\".\n\n\"Я не погоджуюсь з аргументом, що, маючи російських туристів, ми, свого роду, боремося за їхні серця і уми. За останні 30 років були мільйони росіян і Росія все одно поводиться так, як вона поводиться… У нас було 30 років, упродовж яких ми видавали росіянам візи з надією, що ця країна зміниться. Власне кажучи, країна стала тільки гіршою\", - сказав Ринкевич.\n\nЙого позиція перегукуються з заявою міністра закордонних справ України Дмитра Кулеби, який вважає, що подорожі в ЄС не мали трансформаційного впливу на Росію, оскільки після спрощення візового режиму 2007 року Москва напала на Грузію, розв'язала війну з Україною і скоїла безліч злочинів за підтримки російського населення\n\nГлава МЗС Латвії також відкинув звинувачення у тому, що ЄС візовою забороною опустить залізну завісу.\n\n\"Щодо залізної завіси - я не думаю, що це те, що опускає ЄС. Це Росія опустила залізну завісу своїми діями проти України\", - сказав мініср.\n\nВін додав, що, на думку Латвії, питання туристичних віз є безпековим питанням, оскільки російські агенти потрапляють у ЄС за туристичними візами.\n\n\"Інцидент у Солсбері був пов’язаний з туристичними візами. Я не думаю, що нам потрібні такі туристи у ЄС\", - сказав Ринкевич.\n\nЧитайте також: Європа без росіян: як переконати держави ЄС закрити кордон для громадян РФ.",
    "Глави МЗС країн Балтії відреагували на часткову мобілізацію в РФ": "Міністри закордонних справ Естонії та Латвії дали коментар на указ почати мобілізацію у Росії.\n\nГлави МЗС Латвії та Естонії відреагували на оголошення президентом РФ Володимиром Путіним часткової мобілізації та погрозу застосувати ядерну зброю. Відповідні заяви вони опублікували у своїх Twitter-акаунтах.\n\nМіністр закордонних справ Латвії Едгарс Рінкевичс запевнив, що Латвія та вся Європа підтримають Україну.\n\n\"Нам не можна поступатися шантажу, ми маємо підтримувати Україну наскільки зможемо. Росія наразі становить не меншу загрозу для миру як у Європі, так і по всьому світі, як нацистська Німеччина у минулому столітті\", – відреагував він.\n\nЛатвія з міркувань безпеки не видаватиме гуманітарних віз росіянам, які рятуватимуть себе від примусової мобілізації, додав він.\n\n#Putin announced “partial” mobilisation and annexation of parts of #Ukraine. We must not give in to his blackmail and support Ukraine as much as we can. #Russia is as dangerous to Europe and the world’s peace today as Nazi Germany was in the last century #StandWithUkraine — Edgars Rinkēvičs (@edgarsrinkevics) September 21, 2022\n\nГлава МЗС Естонії Урмас Рейнсалу вважає, що те, на що пішов глава Кремля, є ​​\"панікерським і нерозумним\" вчинком.\n\n\"І так задля ведення геноцидоподібної війни проти України кинуть ще більше людей та військової техніки. Це крок відчайдушний, панікерський та аж ніяк нерозумний. Естонія і Європа і надалі будуть підтримувати Україну\", – заявив він.\n\nPutin and Russia have declared partial military mobilisation.\n\nThis means more men and more war machines will be sent to #Ukraine 🇺🇦 to wage a genocidal war against Ukraine. This is a desperate, panicky and foolish move.\n\n\n\nEstonia🇪🇪 and Europe will #StandWithUkraine! — Urmas Reinsalu (@UrmasReinsalu) September 21, 2022\n\nГлава МЗС Литви Ґабріелюс Ландсберґіс ще не коментував недавніх заяв Путіна, але раніше висловився про наміри Кремля анексувати окуповані території України після псевдореферендумів.\n\n\"У 1940 році нелегітимний російський референдум утвердив для моєї країни десятиліття терору, скорення та бідності. Це все, що маю намір сказати про незаконні російські референдуми\", – зазначив він.\n\nIn 1940, an illegitimate Russian referendum forced my country into decades of terror, subjugation and poverty. That's all I'm going to say about illegitimate Russian referendums. — Gabrielius Landsbergis🇱🇹 (@GLandsbergis) September 20, 2022\n\nГлава міноборони Британії Бен Воллес вважає, що порушення попередньої обіцянки не вводити мобілізацію – це визнання краху вторгнення Росії в Україну\n\nЗазначимо, що Путін у середу вранці, 21 вересня, оголосив в РФ мобілізацію",
    "Прем’єр Латвії про газовий шантаж РФ: ми платимо свій \"військовий збір\", Україна платить гірший": "Прем’єр Латвії Криш’яніс Каріньш наголосив, що Латвія та Євросоюз загалом мають витримати шантаж Кремля, який почав використовувати енергетичну залежність Європи від газу з Росії для політичного тиску.\n\nЯк повідомляє Delfi, про це він сказав на брифінгу після засідання уряду, пише \"Європейська правда\".\n\nПрем’єр зауважив, що зараз Росія відкрито шантажує Європу, сподіваючись добитися послаблення санкцій за війну проти України.\n\n\"Ми маємо витримати цей тиск. Зараз ми, по всій Європі та у Латвії, платимо своєрідний військовий збір. Україна платить його людськими життями, зруйнованою інфраструктурою та шкодою для довкілля. Ми, Латвія та Європа, платимо грошима. Це дорого і \"боляче\", але треба це робити, доки Україна не виграє у цій війні, а Росія - не програє\", - наголосив Криш’яніс Каріньш.\n\nВін зазначив, що уряд готує кроки, щоб допомогти населенню пройти опалювальний сезон.\n\nЄврокомісар з економічних питань Паоло Джентілоні раніше сказав, що завдяки вжитим заходам економії та завчасного накопичення газу зараз ЄС добре готовий на випадок повного припинення постачання газу з Росії.\n\nМіністр економіки Німеччини Роберт Габек не розраховує на те, що \"Газпром\" відновить постачання газу по \"Північному потоку\", яке припинили з 2 вересня нібито з технічних причин. Речник Кремля Дмитрій Пєсков прямо сказав, що проблеми з постачанням газу по \"Північному потоку\" зберігатимуться доти, доки не буде знято західні санкції.",
    "Чому екссуперник Усика заступився за росіян у Латвії": "Колишній дворазовий чемпіон світу в 1-й важкій вазі латвієць Майріс Брієдіс (28-2, 20 KO), якого жорстко побив Володимир Кличко на тренуванні, продовжує активно розвивати свою політичну кар’єру на батьківщині, не забуваючи при цьому захищати росіян. Про це передає Телеграф.\n\nДнями ексчемпіон світу на своїй сторінці у Facebook розкритикував владу Латвії за санкції проти росіян та російськомовного населення країни. Спортсмен вважає, що у Латвії проживають росіяни, які проти повномасштабного вторгнення рф в Україну.\n\nДнями ексчемпіон світу на своїй сторінці у Facebook розкритикував владу Латвії за санкції проти росіян та російськомовного населення країни. Спортсмен вважає, що у Латвії проживають росіяни, які проти повномасштабного вторгнення рф в Україну.\n\n«Влада після 24-го лютого обіцяла в жодному разі не мститися місцевим росіянам. Тепер ми бачимо, що вони знову збрехали. Щотижня приймається якесь рішення, що отруює життя російськомовним. Сьогодні Сейм прийняв у терміновому порядку поправки, які фактично виганяють із Латвії простих росіян із посвідкою на проживання.Люди купували нерухомість, покладаючись на закон. І раптом вони прокидаються вже при іншому законі. Хто такій країні довірятиме?\n\nЗ понеділка Латвія не пускає до країни росіян із шенгенською візою. Англія пускає, Ізраїль пускає, Німеччина, США. А ми воюємо із простими людьми! Вони не хочуть воювати, росіяни Латвії також проти війни. А наша влада чого домагається? Може, треба дати можливість людям не воювати? — написав Брієдіс.\n\nЗазначимо, 37-річний боксер балотуватиметься на виборах 1 жовтня до Сейму 14-го скликання від партії Saskaņa. Раніше невідомі зіпсували агітаційний білборд Брієдіса, намалювавши на знімку спортсмена символ російських окупантів — букву Z.\n\nБрієдіс дав Олександру Усику (20-0, 13 КО) найбільш конкурентний бій серед усіх суперників. У чемпіонському бою у крузервейті українець переміг лише рішенням більшості.\n\nЧитайте також: «Москалі вміють воювати хіба що з неживими бабами».",
    "\"Є лише один варіант ― Україна має виграти цю війну. Альтернативи не існує\" ― Посол Латвійської Республіки Ілгварс Клява": "Україна бореться за своє існування. Підтримка і допомога, яку сьогодні надають нам країни Балтії, Польща, Фінляндія, Швеція, наші друзі з Великої Британії та Сполучених Штатів, є колосальною. Щоразу під час міжнародних зустрічей вони підтверджують, що допомагатимуть Україні стільки, скільки це буде потрібно. До повної пермоги над рашизмом. В інтерв'ю Українському радіо таку позицію підтвердив Надзвичайний і Повноважний Посол Латвійської Республіки в Україні Ілгварс Клява.\n\nYour browser does not support the audio element.\n\nПане Посол, дозвольте подякувати особисто Вам, Президентові Латвійської Республіки пану Левітсу та всьому латвійському суспільству за беззастережну підтримку України. Для нас кожен добрий жест допомоги ― на вагу золота.\n\n\"Дуже дякую. Мені приємно перебувати у цій студії та виступати перед аудиторією. Абсолютно погоджуюсь, Україна не одна у цій війні проти російської агресії. Вас підтримують, багато країн надають гуманітарну, військову та фінансову допомогу. Росіяни самотні у своїй агресії. В цьому і є велика різниця. Більшість демократичних країн на боці України та активно допомагають. Серед них і Латвія. Ми надаємо величезну допомогу ― наскільки може наша країна. Наприклад, військова допомога від уряду перевищує 300 мільйонів євро. Крім того, пожертвування від приватних осіб ― громадян Латвії, це приватна ініціатива. Сума досить велика з точки зору прибутку Латвії\".\n\nВід 19 вересня країни Балтії скасували туристичні візи для громадян РФ, адже вони голосували за путінський режим, а отже, є причетними до злодіянь в Україні...\n\n\"Я підтримую рішення нашого уряду. Не Україна спровокувала цю війну. Це російська агресія, це імперіалістична війна за захоплення території та ресурсів України. Звісно, ми не можемо робити вигляд, що нічого не відбувається, і дозволити туристам із Росії вільно перетинати кордон і насолоджуватися літніми канікулами у сонячній Латвії чи Польщі, на пляжах Балтійського моря – наче нічого не відбувається. Це неправильно! І це виправдане рішення. Тут ми можемо порівняти з Другою світовою війною. Якщо проводити паралелі, важко уявити, аби Адольф Гітлер воював із Європою та окупував частини континенту, а громадяни Німеччини у цей же час їздили до Парижа або Лондона, насолоджувалися там літніми канікулами. Це абсурд! І цей крок нашої влади та інших країн Євросоюзу дуже виправданий і відповідає ситуації, що склалася. Існує якщо не юридична, то політична відповідальність російських громадян за те, що Росія робить в Україні, які злочини скоює\".\n\n11 вересня Президент Латвії Егілс Левітс заявив, що його країна готова підписати договір про створення спеціального міжнародного трибуналу для розслідування здійснених Росією злочинів агресії. Чи справді можливо швидко створити такий трибунал?\n\n\"Я досить оптимістично налаштований і впевнений, що все-таки вдасться сформувати міжнародний трибунал. Такий досвід не буде першим. Ми знаємо про міжнародні трибунали після Другої світової війни або ситуації в колишній Югославії, Руанді та інші злочини, вчинені зрадницькими режимами. Тож я досить оптимістично налаштований і впевнений, що такий трибунал ― міжнародний трибунал ― буде сформований. Такі злочини та всі винні у цих злочинах мають бути покарані та притягнуті до відповідальності\".\n\nОгидні злочини в Ізюмі відкрилися за кілька днів до чергової річниці колосальної трагедії в \"Бабиному яру\" 1941 року, коли було вбито понад 33 тисяч євреїв. І тоді, і сьогодні людей знищують за національною ознакою…\n\n\"Так і є. Якщо згадати історію Другої світової війни, що відбувалося в Україні тоді і що відбувається зараз, то ми говоримо про тоталітарні та авторитарні режими, а саме винищення людей, політичних опонентів з різних причин. Причини так званої \"расової переваги\", яку пропагували нацисти під час Другої світової війни, або просто заперечення існування української нації та української держави. Усіх людей, які виступають проти цієї ідеї, котру просуває сам Путін ― істориків, політиків ― росіяни намагаються знищити. Саме так діють тоталітарні й авторитарні режими. Ця історія проходить крізь століття. Ми пережили подібні речі з масовими вбивствами в історії Латвії у XVI столітті і навіть трохи пізніше. У XVIII столітті ми пережили Петра І, адже він воював не тільки в Україні (під Полтавою), його армія воювала в Латвії nf масово вбивала людей. Увесь регіон, усе цивільне населення східної частини Латвії було повністю вбите. Ми пережили на території колишньої Російської імперії більшовицький терор. За радянських часів ― мільйони загиблих під час громадянської війни і більшовицького терору. Потім сталінський терор... А далі, після Другої світової війни, а особливо після 1990 року, весь світ, вся Європа відносно заспокоїлися і думали, що такого вже не буде, це неможливо, такий злочин неможливий. І раптом такий страшний сюрприз – виявляється, у 2022 році це цілком можливо\".\n\nЯкі настрої сьогодні у латвійському суспільстві? Чи знає воно достатньо про рашистську війну в Україні?\n\n\"Латвійське суспільство досить добре поінформоване про те, що відбувається в Україні. Наші журналісти дуже часто приїжджають в Україну. Я розмовляю з ними, вони їздять у різні регіони України, беруть інтерв’ю та знімають документальні фільми про те, що відбувається у цих регіонах, що відбувається під час російської окупації, що відбувається на передовій. Латвійське суспільство дуже добре поінформоване і розуміє, що цей напад не був спровокований, це була російська військова агресія, а Україна є жертвою цієї агресії. Ви просто захищаєте себе ― іншого виходу немає. Латвійське суспільство співчуває та підтримує Україну, а також розуміє, що ми маємо допомагати українцям, чим можемо. Ніхто не припускає, що Україна може програти, тому що тоді цей агресивний імперіалізм піде далі, можливо, спочатку не в нашому напрямку, тому що ми члени Європейського Союзу і НАТО. Але є інші країни, російські сусіди, які можуть надзвичайно постраждати від тиску та прямого військового нападу. Це треба зупинити тут і зараз\".\n\nПідтримка України не слабшає, а залишається стабільною. Навіть нерішуча Німеччина вустами Олафа Шольца заявляє, що всі зобов’язання виконає, лише питання ― коли це буде? В єдиному хорі європейських держав на підтримку України є окремі прояви \"цікавих\" думок. Прем’єр Угорщини Орбан, деякі його румунські колеги зазначають, що Україна занадто велика і має поступитися територіями. Як Ви, як історик, оцінюєте цю ностальгію за втраченим? Адже \"угорські землі\" розташовані і в Сербії, і в Румунії, і в Україні...\n\n\"Щодо першої частини запитання. Ви згадали Німеччину, канцлера Німеччини Олафа Шольца та допомогу, яка надходить з Німеччини, зокрема військову. Я колишній посол у Німеччині і дуже добре знаю психологію німецького суспільства та становище в суспільстві. Скажу лише одне, що з 24 лютого цього року в Німеччині відбулася величезна зміна у мисленні. Спочатку, до війни, німці казали \"ні, ні, ми не експортуємо зброю\" у кризові регіони і таке інше. Зараз усім відомо, що вони будуть постачати зброю і вже постачають. Процес було запущено і в правильному напрямку. Я досить оптимістично налаштований щодо Німеччини та результатів. Маю на увазі німецьке суспільство, яке тисне на політиків та уряд, аби вони діяли більш рішучо щодо постачань зброї та допомоги Україні. Цей тиск не можна ігнорувати. Тож досить позитивно ставлюся до Німеччини.\n\nЩодо Угорщини. Базовим є те, що ми поважаємо територіальну цілісність України, і я навіть не можу уявити, що країни Європейського Союзу можуть нехтувати визнанням територіальної цілісності інших країн та існуючих кордонів. Це велике питання для країни, якщо вона є членом Європейського Союзу і дотримується основних стандартів членства в ЄС, а одна з основних речей – ми визнаємо міжнародні кордони, їх не можна порушувати. Ми поважаємо міжнародне право. Але якісь такі дивні заяви та спекуляції… Їх також помічають, але вони отримують належну критику, реакцію, засудження та відповідне ставлення з боку інших країн\".\n\nЯк Латвія допомагає українським втікачам від війни, вимушеним біженцям, як вони почуваються і що буде з ними далі?\n\n\"Ми робимо все можливе, аби зробити життя українських біженців чи переміщених осіб максимально комфортним у Латвії, особливо на державному рівні. Усе суспільство бере участь, велика допомога надходить від місцевих громад, місцевої влади, муніципалітетів. Люди приїжджають не тільки в Ригу, але й в інші регіони та міста. В першу чергу це стосується житлових умов, квартир. Людям треба мати дах над головою, бо скоро зима. Освіта, система навчання та можливості віддати дітей до школи. Робота, можливість знайти роботу, засоби існування. Допомога з державного фінансування, звісно, є, але люди хочуть перебувати в країні не тільки для того, щоб отримувати фінансування, але й бути корисними країні. З психологічної точки зору це дуже важко. Вимушено покинути країну під час війни, можливо, родичі чи члени родини воюють на передовій, тоді люди намагаються знайти засоби для існування в іншому місці, знайти роботу, а також витримати психологічний тиск. Це зовсім нелегко, а навіть трагічно, адже люди змушені тікати зі своїх рідних місць, де вони роками жили, ростили дітей, вели бізнес. Раптом приходять росіяни з танками, і доводиться тікати, рятуючи лише своє життя і більше нічого. Тож це водночас трагічний і при цьому дуже позитивний приклад емоційної підтримки таких людей з боку латвійського суспільства\".\n\nВійна в Україні цьогоріч не закінчиться. Тим не менш українська влада вже працює над планами відбудови. Якою буде участь латвійського бізнесу у післявоєнній відбудові України?\n\n\"Це дуже важливе питання. Я вважаю, що український уряд і Президент Зеленський зробили правильний крок, запустивши план відновлення, план реконструкції, адже він показує людям, що після війни є майбутнє. Велика реконструкція України, де вся країна перетвориться на будівельний майданчик, щоб відбудовувати ще краще, ніж було до початку війни. Правильне рішення, що уряд почав робити це вже зараз і думати про те, як буде відбудовуватися країна після закінчення війни. Латвія також бере участь. Наразі ми доставили багато гуманітарної допомоги в регіони, які постраждали від російської агресії. Зараз ми переходимо до практичної допомоги. Вже цього року будемо допомагати деяким населеним пунктам відновлювати пошкодження, завдані війною. Наприклад, допомога будівельними матеріалами, вікнами, ремонт будинків, адже наближається зима. Можливо, ми будемо робити це не в таких великих масштабах, але вже визначили місця, де конкретно проходитиме відбудова. А наступного року будуть більші грошові надходження з латвійського держбюджету. Кошти спрямують на відбудову Чернігівської області. У нас дуже хороші контакти з чернігівською владою на всіх рівнях у питанні відбудови\".\n\nСьогодні українські військові тренуються й підвищують вишкіл у Німеччині, Британії, Естонії, інших країнах. Чи плануються навчання і тренування українських військовослужбовців у Латвії?\n\n\"Я не буду повідомляти жодних подробиць, лише можу підтвердити, що Латвія також допомагає у навчанні українських солдатів. Деякі навчання вже проходять. Я не можу сказати, де і як, але можу підтвердити те, що ми допомагаємо і навчаємо українських військових\".\n\nЗлочинні обстріли українських міст тривають. Старі радянські ракети летять з відхиленням 500-1000 метрів і часто руйнують не військові об’єкти, а мирні будинки. Якої Ви думки, що може бути далі?\n\n\"Є лише один варіант ― Україна має виграти цю війну. У вас немає іншого вибору, тому що ваша справа справедлива, альтернативи просто не існує. Є тільки один напрямок, напрямок до перемоги. Я не військовий фахівець, але ми чітко бачимо, що Україні справді потрібен захист від ракет і повітряних атак. Я дуже вражений українською протиповітряною обороною, дієвістю системи, і росіянам не вдалося її зламати на початку війни. Якщо з 10 ракет, запущених Росією, вісім збивають українською ППО, це чудовий результат, але двох ракет все одно достатньо, щоб знищити якусь електростанцію чи будівлю. Тому протиповітряний захист просто необхідний. Цей захист можна зробити більш ефективним лише за допомогою систем протиповітряної оборони, доставлених зі Сполучених Штатів, Німеччини та інших країн. Це дуже важлива річ. Інша справа – економіка. Мене дуже турбує економіка, оскільки значна частина української економіки знищена. Маріуполь, \"Азовсталь\" приносили в економіку мільярди євро до початку війни, в тому числі експорт, а це надходження до державного бюджету України. Також робочі місця та доходи людей. Це одне велике питання, я маю на увазі, реорганізація української економіки в умовах війни. Перевагою є те, що міжнародна спільнота допомагає Україні економічно. Тож за ресурсами Росія не виграє. У Росії немає ресурсів, щоб вести війну проти решти світу\".\n\nНаближається холодна пора року. Чи має намір Латвія відмовитися від рашистського газу?\n\n\"Я вже говорив, що Росія понесе багато втрат. Маю на увазі, що через таку політику і цю війну Європа відвертається від неї, і назад дороги не буде. Європа відвертається від російських енергоносіїв. Цей процес вже розпочався, він займе деякий час, але у Брюсселі, на рівні керівництва ЄС всі розуміють, що Росія не є надійним постачальником енергоресурсів. У Латвії є дві речі ― це природний газ і нафтопродукти. Ми можемо використовувати нафту міжнародних компаній, які працюють у Латвії, тож відсутність російських нафтопродуктів на ринку Латвії не буде великою проблемою. Їх можна досить легко замінити, та й ціна не буде зависокою. Зараз у Латвії ціни на бензин падають. Були високі, понад 2 євро, але зараз зменшуються. Природний газ є більшою проблемою, тому що він пов’язаний зі специфічною інфраструктурою, розробленою за радянських часів, це трубопроводи. Так, ми роками, десятиліттями сидимо в Латвії на цьому дешевому російському природному газі. Не було стимулу шукати альтернативи. Поляки побудували свій термінал. Ми не будували, обговорювали це, але десять років нічого не відбувалося. Тепер усі розуміють: \"Боже мій, треба будувати\". Ми будемо поступово відмовлятися від російського газу, і цього не уникнути\".\n\nНасамкінець пан Ілгварс Клява звернувся до слухачів Українського радіо: \"Хочу побажати українському народу сили в цій запеклій боротьбі проти російської агресії. Навколо багато трагедій і драми, ми всі це бачимо. Серцем ми разом з українським народом. Я бажаю перемоги українському народу, тому що ваша справа справедлива й іншого вибору немає. Ви захищаєте свою країну і ви переможете\".\n\nФото: Суспільне. Надзвичайний і Повноважний Посол Латвійської Республіки в Україні Ілгварс Клява",
    "Через війну в Україні у Латвії повернуть обов'язкову військову службу": "Війна Росії проти України викликала занепокоєння у більшості сусідніх країн з обох боків. Однією з них стала Латвія, яка активно допомагає ЗСУ зброєю та зміцнює власний оборонний потенціал на тлі можливої загрози з боку РФ. Зокрема в балтійській країні вирішили повернути обов’язкову військову службу. Про це пише LSM.\n\nЗа інформацією джерела, 6 вересня Кабінет міністрів Латвії схвалив відновлення обов'язкової військової служби для чоловіків віком від 18 до 27 років та добровільної служби для жінок того ж віку.\n\nМіністр оборони Латвії Артіс Пабрікс вже оголосив про майбутній призов на 2023 рік. Планується, що до служби у збройних силах буде залучено близько 1000 громадян. Перша хвиля призову відбудеться у січні, друга — у липні. Обов’язковою служба стане саме влітку.\n\nЗазначається, що призовники отримають можливість записуватися в армію або проходити службу у національній гвардії по 20 днів на рік протягом п'яти років. Їм також буде доступний курс командира взводу та альтернативна служба. Обов’язкова служба в латвійській армії триватиме рік, включно з місячною відпусткою. У вихідні (два дні на тиждень) солдати термінової служби зможуть перебувати вдома.\n\nНагадаємо, що загальна військова повинність у Латвії була скасована у 2007 році, але нові безпекові виклики, пов’язані з агресією Росії, змусили владу країни переглянути рішення.\n\nRelated video\n\nРосія ретельно готувалася до війни та початку реалізації плану переформатування світу. Послідовно формувалися запаси «консерв», вербувалися агенти впливу в багатьох країнах. Коли бліцкриг в Україні провалився, «консерви» стали розкриватися на рівні як окремих персонажів, так і цілих держав. У яких країнах і яким чином Росія закріплює сьогодні свій вплив, читайте у статті Сергія Корсунського «Україна — лише частина великого плану. Що задумала Росія».",
    "Бліцкриг, який планував Путін, перетворився на затяжний жах – президент Латвії на засіданні Генасамблеї ООН": "\"Міжнародне право – це основа світопорядку, встановленого Організацією Об'єднаних Націй. В основі цього порядку – повага до суверенітету держав і заборона на використання сили. Початок агресивної війни – це найсерйозніша загроза світопорядку. Ось уже сім місяців Росія веде неспровоковану, невиправдану війну проти суверенної держави, члена ООН – України\", – сказав він.\n\nЛевітс наголосив: це не просто питання регіональної безпеки. За його словами, агресія РФ проти України \"загрожує глобальній безпеці та стабільності\".\n\n\"У ХХІ столітті Росія зберігає ідеологію ХІХ століття – ідеологію імперіалізму, колоніалізму та расизму. Росія вторглася у Грузію 2008 року, незаконно анексувала Крим 2014 року, використовує дедалі агресивнішу риторику щодо інших сусідніх країн. Це вияв імперіалістичних та колоніальних амбіцій\", – наголосив президент Латвії.\n\nВін додав, що війна, яку розв'язала Росія, призвела до гуманітарної катастрофи в Україні і змусила українців покидати свої домівки. Окрім того, агресія призвела до інфляції та підвищення цін на енергоносії у світі, а також спровокувала продовольчу кризу. Левітс заявив: \"За ці проблеми відповідає Росія\".\n\n\"Можливості Росії фінансувати війну проти України має бути обмежено: санкції у сфері фінансів, торгівлі, транспорту, енергетики. Також має бути посилено обмежувальні заходи проти окремих юридичних осіб. Білорусь так само відповідає за агресію проти України за сприяння, і на неї необхідно накласти санкції\", – сказав Левітс.\n\nВін також прокоментував часткову мобілізацію в РФ. Президент Латвії зазначив, що бліцкриг, який планував Путін, \"перетворився на затяжний жах\". Проведення Росією \"референдумів\" на окупованих територіях України він назвав грубим порушенням і законів України, і міжнародного права. Латвія не визнає легітимності результатів голосування, зазначив Левітс і закликав міжнародну спільноту вчинити так само.\n\n\"Безкарність означає запрошення до нових злочинів. Тому агресора необхідно притягнути до відповідальності. Міжнародний суд і Міжнародний кримінальний суд уже розпочали розгляди щодо окремих аспектів війни Росії проти України. Європейський суд із прав людини також почав розгляди\", – сказав він.",
    "Латвія збирається розірвати угоду про взаємні поїздки громадян з Білоруссю: що це означає": "Уряд Латвії має намір розглянути пропозицію Міністерства закордонних справ про розірвання договору між Латвією і Білоруссю про взаємні поїздки громадян 13 вересня.\n\nПро це повідомляє РБК-Україна з посиланням на Delfi .\n\nЯк зазначає латвійське Міністерство закордонних справ, угода між урядами Латвії та Білорусі була укладена для полегшення поїздок жителів обох країн. Вона набуло чинності 1 серпня 2008 року і полегшувала отримання в'їзних віз.\n\nУ 2020 році набула чинності угода між ЄС і Білоруссю про спрощену видачу віз. Вона передбачало звільнення від реєстрації латвійців, осіб без громадянства, які постійно проживають на території країни і негромадян Латвії при перебуванні на території Білорусі до 30 днів.\n\nПовідомляється, що після припинення дії договору буде застосовуватися звичайний порядок реєстрації. Він передбачає необхідність реєстрації протягом 10 днів після в'їзду в Білорусь.\n\nПри цьому МЗС наполегливо закликає латвійців не їздити в Білорусь через непередбачуваний розвиток ситуації з безпекою в країні.\n\nТакож в міністерстві відзначили, що Латвія не бачить можливості для продовження договірних відносин з Білоруссю у сфері поїздок громадян. Як тільки рішення Кабміну буде затверджено, МЗС направить білоруській стороні повідомлення про намір розірвати угоду.",
    "Латвія - Молдова 1:2: огляд матчу Ліги націй": "",
    "Не державною: у президента Латвії вирішили проігнорувати лист російськомовної євродепутатки": "В Канцелярії президента Латвії вирішили лишити без розгляду відкритий лист євродепутатки Татьяни Жданок, яка вимагала пояснень щодо відмови від російської мови в офіційній комунікації.\n\nПро це, як пише \"Європейська правда\", повідомляє портал Delfi.\n\nУ Канцелярії президента пояснили, що, згідно з другою та третьою частинами 10-ї статті закону \"Про державну мову\", державні та муніципальні установи розглядають документи лише держмовою, за винятком прямо визначених у законодавстві випадків.\n\nДокументи іноземною мовою приймаються, якщо вони супроводжуються нотаріально засвідченим перекладом латиською мовою. Також переклад може бути зроблений відповідно до встановленої урядом процедури.\n\nВраховуючи вищезгадане, Канцелярія президента залишила заяву Жданок без розгляду.\n\nЖданок у своєму листі зазначила, що він написаний російською мовою, яка є однією з мов Організації об'єднаних націй (ООН). Окремі фрагменти свого листа євродепутат переклала латиською мовою.\n\nЖданок поцікавилася, чи згоден президент Егілс Левітс із висловленим у декларації твердженням, що \"всі люди народжуються вільними та рівними у своїй гідності та правах\", а також згадала, що президент в інтерв'ю Латвійському радіо висловився про одну частину жителів Латвії: \"Я думаю, що її потрібно просто ізолювати\".\n\nРаніше повідомлялося, що сайт Канцелярії президента надалі буде доступний лише латиською та англійською мовами, заявила представниця канцелярії Юстине Дейчман.\n\nВона зазначила, що у зв'язку з тим, наскільки чутливим у латвійському суспільстві через війну Росії в Україні стає питання про комунікацію держуправління російською мовою, було ухвалено рішення надалі надавати інформацію для міжнародної аудиторії лише англійською мовою.",
    "\"Історія повторюється\": глава МЗС Латвії провів паралелі між нападом Гітлера на Польщу та РФ на Україну": "Про це Рінкевичс написав у власному твіттері.\n\n\"83 роки тому нацистська Німеччина вторглася у Польщу, а СРСР згодом приєднався до неї. Це стало можливим через політику замирення агресора й угоду між Сталіним і Гітлером, яка стала тригером для війни. На жаль, історія повторюється. Нині, коли Україна продовжує боротьбу з агресором, ми маємо продовжувати підтримувати її\", - наголосив він.\n\nВідомо, що Латвія - одна з країн ЄС, які підтримують візові обмеження для усіх громадян РФ.\n\nЕдгарс Рінкевичс у своїх аргументах наголошує, що останні 30 років росіяни могли мандрувати до Європи, але це не змінило їх, і Росія врешті стала тією державою, якою вона є зараз.\n\n31 серпня Польща, Литва, Латвія, Естонія та Фінляндія заявили, що запровадять візові обмеження для росіян, незалежно від рішення ЄС. Країни також вимагають від Єврокомісії, аби вона ініціювала візові заходи, що рішуче скоротять потік російських громадян, які прибувають до Європейського союзу та шенгенської зони.\n\nСлідкуйте за подіями в Україні та світі разом з Еспресо! Підписуйтесь на Telegram-канал: https://t.me/espresotb",
    "Волонтери відправили з Латвії два благодійні конвої з автомобілями для ЗСУ": "За останній тиждень в Україну з Риги були відправлені два чергових конвої з автомобілями для української армії.\n\nПро це повідомляє кореспондент Укрінформу.\n\n«В середу ми відправили наш черговий, 50-й гуманітарний конвой в Україну. Цього разу він складався з трьох машин - позашляховиків та мікроавтобуса, придбаних для української армії та пофарбованих в колір хакі. Хочу подякувати українського тележурналіста Дмитра Комарова та бізнесмена Сергія Ємцова за фінансову допомогу для формування цієї партії допомоги», - сказав керівник Товариства Українсько-Латвійської дружби \"Віче\" Валерій Оленійчук.\n\nВін також зазначив, що цим же рейсом українським військовим були відправлені патріотичні малюнки від дітей Ризької середньої української школи. «Мій брат Віталій Оленійчук, керівник волонтерської організації «Перемога-17», повідомив, що наш конвой вже перетнув кордон України та прямує до Харкова, звідки машини будуть відправлені на фронт. «Перемога-17» займається оформленням та супроводом конвою», - сказав активіст.\n\nТакож свій черговий автоконвой в Україну відправила наприкінці минулого тижня латвійська волонтерська організація Agendum. «Приємно, що цього разу серед 11 машин Agendum’у був і наш мікроавтобус Ford, придбаний на кошти, які збиралися з весни в різних приходах всієї Латвії. Це було дуже зворушливо – справжній всенародний збір», - розповіла волонтерка латвійського відділення католицької благодійної організації Caritas Габріела Кабіцина-Каб’єр.\n\nЯк повідомлялося, в Україні триває повномасштабна російська агресія, розпочата 24 лютого.\n\nФото: Конфедерація Українців Латвії \"ВІЧЕ\"; \"Caritas.Latvija\""
}