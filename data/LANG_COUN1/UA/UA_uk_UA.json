{
    "Україна не бачить потреби проводити чергову мобілізацію – Подоляк": "Україна розумно ставиться до питань мобілізації та не збирається наразі призивати додаткових людей на фронт. Тоді як метою російських фейкових «референдумів» є, зокрема, набрати гарматного м’яса на тимчасово загарбаних територіях.\n\nПро це радник глави ОПУ Михайло Подоляк сказав в інтерв'ю програмі Tagesschau німецького телеканалу ARD, передає Укрінформ.\n\n«Сьогодні на окупованих територіях немає законної акції під назвою «референдум», натомість є пропагандистська акція під назвою «референдум». А оскільки референдуму ми не бачимо, то й наслідків не очікуємо», - констатував український чиновник.\n\nВодночас він визнав, що негативним наслідком усе ж буде те, що чоловіків на цих територіях мобілізують.\n\nНа запитання, чи не планує Україна відповісти на мобілізацію в рф подібним кроком у себе, Подоляк заявив, що на відміну від рф, Україна - прагматична країна , яка «дивиться на математику війни», а отже точно знає, де скільки людей має бути. Беруться також до уваги підготовка та моральний стан.\n\n«Ми вже створили резерви через систему територіальної оборони і будемо активно використовувати ці резерви. Ми не маємо сьогодні оголошувати додаткову мобілізацію. У нас є все, і ми готові до більшої кількості російських військових», - запевнив радник глави ОПУ.\n\nВін зауважив, що багато хто не розуміє, яка форма війни ведеться сьогодні в Україні: у нас не так багато втрат серед військових, порівняно з рф, якій неважливо, скільки її людей гине, «тому що, на відміну від росії, ми боремося більш креативно». росія спрямовує 90 відсотків власної військової потужності на напади на цивільні міста, її удари вражають не стільки військових, скільки цивільну інфраструктуру, критичну інфраструктуру та цивільне населення. «На сьогодні повністю знищено та видалено з карти більш як 1200 населених пунктів», - навів страшну статистику Подоляк.\n\nВін запевнив, що наступ ЗСУ не зупинився і пообіцяв, що незабаром можна буде чекати позитивних новин з фронту. При цьому Подоляк підкреслив, що для інтенсивного прориву лінії оборони російської армії, наступним кроком буде відвоювання територій і знищення збройних сил рф, а для цього потрібна певна кількість бронетехніки, зокрема, танки – саме не радянські танки (Т-55, Т-64, Т-72), які є неефективними, а машини західного зразку, такі як Leopard 2.\n\nРадник керівника ОПУ закликав Німеччину, якщо вона хоче взяти на себе лідерську роль та якнайскорішого завершення війни, надати Україні такі сучасні танки. На зауваження, що українські солдати, мовляв, потребуватимуть багато часу на опанування такою технікою, Подоляк запевнив, що українці можуть навчитися користуватися будь-якою зброєю «з шаленою швидкістю» , І що для нас «немає нічого неможливого». При цьому він зробив комплімент німецьким партнерам, додавши, що «ми вчимося всьому дуже швидко, тому що німці стояли на нашому боці».\n\nПодоляк також відкинув обґрунтування Берліна - не надавати танки через побоювання «ескалації» війни. «Ескалації немає. Є Україна, яка має право захищати свою територію. Ми хочемо відновити мир, який росія неодноразово порушувала, порушувала міжнародне право протягом останніх років. Для цього потрібна підтримка звичайним озброєнням», - закликав Подоляк.\n\nЯк повідомляв Укрінформ, Німеччина передала Україні ще шість зенітних самохідних артилерійських установок Gepard.",
    "Україна одержала від Литви 50 БТРів M113": "Міністр оборони Литви Арвідас Анушаускас підкреслив, що Литва підтримувала і надалі буде підтримувати Україну у війні проти РФ.\n\nВ Україну вже прибуло 50 подарованих Литвою бронетранспортерів М113. Про це повідомив міністр оборони Литви Арвідас Анушаускас, повідомляє Delfi.\n\n\"Військовою допомогою Литва підтримувала і буде підтримувати Україну. Нагадаю, що не менш як три дні тому наша бронетехніка, яку ми відправили, прибула в Україну. Наразі у цю країну передано 50 бронетранспортерів М113\", – сказав Анушаускас.\n\nМіністр наголосив, що Литва розглядає подальшу можливу підтримку України, консультуючись із партнерами з НАТО.\n\nНагадаємо, Британія також обіцяє Україні подальшу військову допомогу",
    "Україна перехитрила Путіна — Трасс": "Прем'єр-міністр Британії Ліз Трасс заявила, що коли українці показали, що можуть чинити опір, то вони перехитрили російського президента Владіміра Путіна.\n\n\"Він зробив стратегічну помилку, коли вторгся в Україну. Я думаю, що українці його перехитрили, - сказала вона під час інтерв'ю CNN. - Ми бачили, як українці продовжують чинити опір російському наступу. І я думаю, що він не очікував на сильну реакцію з боку вільного світу\".\n\nВона наголосила, що Захід не повинен слухати путінське брязкання зброєю та фальшиві погрози: \"Натомість нам потрібно продовжувати вводити санкції проти Росії та продовжувати підтримувати українців\".\n\nБританська прем'єрка пояснила, що якщо раптом станеться так, що Путін переможе, то це стане не лише великою загрозою для України, це дасть сигнал іншим авторитарним режимам, що вторгнення в незалежну державу \"якоюсь мірою прийнятне\".\n\nЧитайте також: Чого чекати від прем'єрства Ліз Трас Британії та Україні?\n\nRelated video\n\nНагадаємо, прем'єр-міністр Британії Ліз Трасс пообіцяла, що Україна отримає ще більше зброї від Королівства, зокрема й ракети MLRS, на тлі новин з Москви про початок мобілізації. Під час виступу на Генасамблеї ООН вона зазначила, що Лондон збільшить військову підтримку нашої держави \"наскільки буде потрібно\".",
    "Україна стартує у Кубку регіонів УЄФА 28 вересня": "Збірна Івано-Франківської області, у середу, 28 вересня. розпочинає виступ у Кубку регіонів УЄФА-2022/23.\n\nЯк повідомляє офіційний сайт Української асоціації футболу, вітчизняна команда у проміжному раунді кваліфікації зустрінеться з представниками Хорватії, Сербії та Мальти, передає Укрінформ.\n\nТурнір у групі 8 відбудеться в Хорватії (у Задарі та Шибенику) в період із 28 вересня до 4 жовтня.\n\nУкраїну в Кубку регіонів УЄФА представлятиме збірна Івано-Франківської області. Суперниками «синьо-жовтих» будуть команди хорватського Спліту, сербського Белграду та аматорська збірна Мальти.\n\nПереможці восьми груп проміжного раунду вийдуть у фінальну стадію, проведення якої заплановано на останні два тижні червня 2023 року.\n\nФото uefa.com.",
    "Україна на конференції МАГАТЕ закликала світ зупинити російський ядерний тероризм": "Світова спільнота має використати всі інструменти, щоб зупинити російський ядерний тероризм.\n\nНа цьому наголосив т.в.о. голови Держатомрегулювання Олег Коріков під час виступу на пленарному засіданні Генеральної конференції МАГАТЕ, передає Укрінформ із посиланням на пресслужбу відомства.\n\n«Шановні колеги, я закликаю вас не буди байдужими і не розраховувати, що ваші країни оминуть наслідки можливої ядерної аварії, і застосувати всі свої важелі впливу для зупинення країни-окупанта, яка захопила українські ядерні об’єкти, в її терористичній діяльності», - сказав Коріков.\n\nВін підкреслив, що росія, незважаючи на статуси ядерної держави і постійного члена Ради Безпеки ООН, вдалася до неспровокованого повномасштабного вторгнення в незалежну державу, здійснила окупацію Запорізької АЕС і Чорнобильської АЕС. Крім того, агресор продовжує обстріли з важкого озброєння ядерних об’єктів, міста-супутника ЗАЕС Енергодар, тероризує та піддає тортурам співробітників ЗАЕС, здійснює пуски крилатих ракет над майданчиками атомних електростанцій.\n\nКоріков зазначив, що через дії росії увесь світ поставлений на межу ядерної катастрофи, наслідки якої будуть глобальними і спрогнозувати їх наразі неможливо.\n\nОчільник Держатомрегулювання також заявив, що Україна високо цінує ухвалення резолюції Ради керуючих МАГАТЕ 15 вересня 2022 року та підтримує заклик до рф стосовно негайного припинення всіх дій проти Запорізької атомної електростанції та будь-якого іншого ядерного об’єкта в Україні.\n\nЯк повідомлялося, генеральний директор МАГАТЕ Рафаель Гроссі заявив про початок переговорів з Україною та рф щодо параметрів зони безпеки навколо Запорізької АЕС.\n\nЗАЕС, найбільша атомна станція в Європі, з 4 березня захоплена російськими військовими. Відтоді на майданчику станції загарбники розміщують військову техніку та боєприпаси, а також обстрілюють прилеглу територію. Обстрілюють росіяни і саму станцію, руйнуючи ЛЕП, спричиняючи відключення енергоблоків і звинувачуючи в цьому ЗСУ.\n\nФото: snriu.gov.ua",
    "Україна тричі представлена серед номінантів на цьогорічну Премію Сахарова": "Україна тричі представлена серед номінантів на Премію Сахарова 2022 року.\n\nОбговорення кандидатів, представлених цього року на отримання премії, відбулося під час спільного засідання комітету з розвитку, комітету із закордонних справ та підкомітету з прав людини Європейського парламенту у Брюсселі, передає кореспондент Укрінформу.\n\nЗокрема, фракція Європейської народної партії висунула номінантом “Відважний український народ в особі Президента Володимира Зеленського”.\n\nТакож фракції “Прогресивний Альянс Соціалістів і Демократів” та “Оновити Європу” висунули номінантом “Народ України”.\n\nЧитайте також: Журнал Time присвятив обкладинку і статтю генералу Залужному\n\nВодночас Президента України Володимира Зеленського фракція “Європейські консерватори та реформісти” висунула як номінанта “Президент Зеленський”.\n\nЄвропейська народна партія (ЄНП) щодо своєї номінації “Відважний український народ в особі Президента Володимира Зеленського” наголошує, що відважний український народ бореться за захист своїх домівок, суверенітету, незалежності та територіальної цілісності. \"Вони борються за свободу, демократію та верховенство права. Вони щодня захищають європейські цінності на полях битв. Їхня жертва не повинна бути марною”, - підкреслюють в ЄНП.\n\nУ свою чергу, у фракціях “Прогресивний Альянс Соціалістів і Демократів” та “Оновити Європу” стосовно їх кандидатури “Народ України” також наголошують на мужньому протистоянні українського народу росії.\n\nЧитайте також: Журнал Time присвятив обкладинку і статтю Олені Зеленській\n\n“Вони страждають від звірств, спустошення, загибелі людей і труднощів. 10 мільйонів є внутрішньо переміщеними особами, а 6 мільйонів були змушені залишити свою батьківщину. Українці захищають свою свободу та незалежність, європейські цінності та наш континент. Вони проявили героїзм і згуртованість, рятуючи та доглядаючи за пораненими, евакуюючи мирних жителів, надаючи їжу та притулок, фіксуючи військові злочини та допомагаючи постраждалим”, - підкреслюють автори подання.\n\nНа їхнє переконання, премію мають отримати особи, представники громадських ініціатив та державних і громадських організацій, які надають екстрену допомогу, відстоюють і захищають права людини, українську державність і демократію.\n\nВодночас фракція “Європейські консерватори та реформісти”, висуваючи Президента України номінантом “Президент Зеленський”, підкреслює, що відважні українці, які протистоять жорстокій російській війні, захищають права людини та спільні європейські цінності.\n\n“Повномасштабне вторгнення в Україну в лютому 2022 року привернуло увагу світу до порушень росією прав людини та до мужності та відваги українців. Їхня боротьба за цінності та демократію зрештою переможе над жорстокою силою та гнобленням. Президент Зеленський є обличчям цієї мужності, витримки та відданості своєму народу та європейським цінностям. Вручення йому Премії імені Сахарова було б знаком визнання героїчних вчинків, які українці чинять щодня”, - наголошують у фракції.\n\nТакож під час спільного засідання трьох комітетів Європарламенту були представлені й інші номінанти.\n\nЗокрема, депутатка Грейс О’Салліван і ще 42 євродепутати висунули кандидатуру палестино-американської журналістки Ширін Абу Акле, яка протягом 25 років працювала на Al Jazeera. Автори подання підкреслюють, що журналістка, яку було застрелено 11 травня 2022 року під час висвітлення рейду Армії оборони Ізраїлю (ЦАХАЛ) на табір біженців у Дженіні, була однією з найвидатніших репортерів в арабомовному світі, добре відомою своїми репортажами про конфлікт між Ізраїлем та Палестиною.\n\nКрім того, на Премію Сахарова депутаткою Сабріною Піннєдолі та ще 40 депутатами Європарламенту номінований австралійський журналіст, інтернет-активіст, засновник WikiLeaks Джуліан Ассанж. Автори подання підкреслюють, що Ассанж відповідав за надання провідним світовим газетам документів, що підтверджують військові злочини, свавільні затримання, порушення прав людини та випадки тортур, і як наслідок, він піддався судовому переслідуванню.\n\nСеред номінантів на Премію Сахарова — і кандидатура від фракції “Зелені - Європейський вільний альянс” екологічної активістки та активістки корінних народів у Бразилії, лідера альянсу корінних народів Соні Гуажажари.\n\n“Її боротьба зробила її об’єктом переслідувань і криміналізації з боку державних агентів”, - наголошують євродепутати.\n\nЩе одним номінантом, висунутим “Лівими в Європарламенті”, стала “Комісія правди в Колумбії”, яка, зазначають автори подання, є однією з трьох інституцій, що складають Колумбійську комплексну систему правди, справедливості, відшкодування та неповторення, створену відповідно до мирної угоди 2016 року.\n\nЧитайте також: Зеленська вручила премію ЮНІСЕФ молодим волонтерам\n\n“Вона виступає за права мільйонів жертв громадянської війни в Колумбії. Ця кандидатура віддає данину пам’яті жертвам, чия мужність і наполегливість стали основою для створення Комісії. Це також можливість підтримати мирний процес у Колумбії та підкреслити доступ до правди, правосуддя та відшкодування для жертв як необхідний перший крок у розбудові миру”, - наголошують євродепутати.\n\nПідсумовуючи обговорення кандидатур, глава підкомітету “Права людини” Мар’я Арена зазначила, що наступний етап процедури — це голосування за трьох фіналістів у Комітеті із закордонних справ і що воно заплановане на 13 жовтня у Брюсселі. Церемонія вручення Премії Сахарова відбудеться під час грудневої сесії Європарламенту в Страсбурзі.\n\nЯк відомо, Премія Сахарова за свободу думки — це щорічна відзнака Європейського парламенту, яка була започаткована 1988 року. Нагорода вручається за досягнення в таких областях: захист прав людини і його основних свобод; розвиток демократії й відстоювання верховенства права; повага до міжнародного законодавства; захист прав меншин.\n\nМинулого року Премію Сахарова було присуджено російському опозиціонеру Олексію Навальному.",
    "Україна: Втрати серед цивільних осіб станом на 25 вересня 2022 року": "",
    "Україна отримує достатню кількість вакцин від грипу та від COVID-19 – Радуцький": "Україна отримує достатню кількість вакцин як від грипу, так і від COVID-19, повідомив голова парламентського комітету з питань здоров’я нації, медичної допомоги та медичного страхування, член фракції «Слуга народу» Михайло Радуцький.\n\n«Ми очікуємо на 1 жовтня, за домовленістю з нашими міжнародними партнерами, 160 тисяч доз вакцини від грипу «Ваксігрип». До 10-го жовтня ми отримуємо ще 30 тисяч доз цієї ж вакцини. На приватний ринок ми очікуємо постачання близько 150 тисяч доз – це 100 тисяч доз препарату «ДжиСі Флю» і 50 тисяч доз «Ваксігрипу», – розповів він.\n\nОкрім того, за словами Радуцького, Україна продовжує отримувати вакцини від COVID-19.\n\n«18 вересня Україна отримала чергові 400 тисяч доз вакцини від Pfizer. Центр громадського здоров’я розподілив їх, і вони вже розвезені по регіонах. Водночас вакцини Coronavac сьогодні в Україні є близько 5 млн доз, тому обмежень для охочих вакцинуватися на сьогодні немає», – зазначив Радуцький.\n\nВін також наголосив, що наразі Україна забезпечена всім необхідним, щоби витримати хвилю захворюваності на Covid-19 на рівні минулого року.\n\nМіністерство охорони здоров’я 24 вересня застерегло щодо зростання кількості хворих на COVID-19, зазначивши, що наразі в Україні «відбувається традиційне зростання кількості нових хворих на COVID-19».",
    "Зеленський: Україна отримає від США системи NASAMS, рішення прийняті": "Президент Володимир Зеленський повідомив, що Україна отримала від США зенітно-ракетні комплекси NASAMS, які забезпечать додаткову протиповітряну оборону, констатує \"Радіо Свобода\".\n\n«Я хочу подякувати президенту Байдену за позитивне рішення, яке вже було ухвалене. І Конгресу США. Ми отримали NASAMS. Це системи ППО. Але, повірте, цього навіть близько не вистачає, щоб покрити цивільну інфраструктуру, школи, лікарні, університети, домівки українців», – сказав глава держави в інтерв’ю американському телеканалу CBS 25 вересня.\n\nВ. Зеленський також подякував США за HIMARS й інші реактивні системи залпового вогню.\n\nРечник президента Сергій Никифоров у коментарі \"Супільному\" уточнив, що Україна отримала від США згоду на передачу українській стороні зенітно-ракетних систем NASAMS для оборони повітряного простору України. водночас самі системи до України ще не прибули, пише \"Інтерфакс-Україна\".\n\n\"Отримали рішення, отримали згоду, а самі NASAMS фізично ще не надійшли\", - сказав Никифоров.\n\nЗа словами президента України, від надійності \"закриття неба\" залежить те, скільки українців наважаться повернутись додому і налагоджувати життя, пише \"Європейська правда\".\n\n\"Якщо буде безпечно - вони приїдуть, будуть працювати тут і платити податки, і в нас не буде дефіциту бюджету 5 млрд доларів. Це буде перевагою для всіх. Тому що зараз США щомісяця підтримують наш бюджет на 1,5 млрд доларів. Але якщо наші люди повернуться - а вони хочуть повертатися, вони будуть працювати тут, і США не потрібно буде давати цю підтримку\", - додав Володимир Зеленський.\n\nВлада США передачу Україні комплексів NASAMS наразі не коментувала.\n\n16 вересня в Пентагоні заявили, що США у найближчі два місяці нададуть NASAMS, які посилять захист України від повітряних загроз.\n\nНаприкінці червня у США оголосили про надання Україні військової допомоги, яка, серед іншого, передбачала надання двох вдосконалених зенітно-ракетних систем NASAMS.\n\nУ серпні Міністерство оборони США повідомило, що анонсований того місяця президентом Джо Байденом пакет військової допомоги України на три мільярди доларів передбачає поставку шести додаткових ракетних систем NASAMS із додатковими боєприпасами.\n\n",
    "Кілька тисяч українців досі перебувають в полоні": "Кілька тисяч українців досі перебувають в полоні - Верещук\n\nНаталія Шумакова\n\nBBC News Україна з Жешува\n\n25 вересня 2022\n\nНі світ, ні Україна ніколи не визнають \"референдуми\" на окупованих територіях. Таке переконання в інтерв'ю BBC News Україна висловила віцепрем'єрка та міністерка з питань реінтеграції тимчасово окупованих територій Ірина Верещук.\n\nМи зустрілися з Іриною Верещук у польському Жешуві. Там вона відвідала медичний хаб в Ясенці, за 100 кілометрів від українського кордону. Сюди з України евакуюють поранених військових та цивільних.\n\nРозпитали про \"референдуми\" щодо приєднання до Росії, які відбуваються на окупованих частинах Донецької, Луганської, Херсонської і Запорізької областей 23-27 вересня.\n\nА також про лікування постраждалих, останній масштабний обмін та повернення полонених \"азовців\".\n\n\"Польща заявила, що візьметься за відбудову Харківської області\"\n\nBBC: Пані Ірино, в польському Жешуві запрацював новий медичний хаб для евакуації поранених бійців та цивільних. Зрозуміло, що це не єдина мета вашого візиту. Відбулося засідання Українсько-польської міжурядової комісії. Власне, яка мета цих переговорів, про що вдалося домовитися з польськими колегами?\n\nІрина Верещук: Польський Жешув - це одне велике місто-хаб. Недарма вони отримали від президента Володимира Зеленського та від вдячного українського народу звання й символічну назву \"Місто-рятівник\".\n\nЯ була на хабі, де відбувається медична евакуація, зустрічалася з нашими пораненими бійцями, які сьогодні відлетіли до Швеції на лікування, бачила діток, які полетіли на лікування, зокрема, на трансплантацію органів. Цей медичний хаб запрацював у вересні. В аеропорт Жешува кілька разів на тиждень прилітає літак, облаштований для перевезення хворих. Українців везуть на лікування до європейських клінік. Це дуже важливо, що ми маємо такі хаби, які допомагають нашим людям відчувати себе в комфорті та безпеці.\n\nАвтор фото, AFP Підпис до фото, Аеропорт Жешув-Ясенка. Евакуація пораненого бійця\n\nПропустити подкаст і продовжити подкаст Що це було Головна історія тижня, яку пояснюють наші журналісти Випуски Кінець подкаст\n\nІ що казати - на всіх фронтах Україні потрібна допомога. Медична, економічна, енергетична. Мій візит саме з цим пов'язаний. З моїм колегою - паном Вальдемаром Будою, міністром розвитку та технологій Польщі, ми говорили про гуманітарну допомогу, про те, як ми будемо разом розбудовувати Україну.\n\nПольща заявила, що візьметься за Харківську область, за відбудову зруйнованих міст. Нам потрібно зрозуміти, що саме вони збираються відбудовувати, які для цього фонди будуть залучені, яка співпраця щодо співфінансування потрібна. Все це ми розклали по поличках, бо коли ми зустрічаємося - набагато швидше все відбувається і якісніше.\n\nТакож обговорили інші питання, які так турбують українців та поляків. Зокрема, як знаємо, є великі черги на кордонах. Страждають люди, страждають підприємці, вони пишуть листи та скарги. Українські перевізники простоюють у черзі ледь не 10 днів, щоб перевезти вантаж. Черга на кордоні сягає кількох кілометрів. Річ у тім, що з початком повномасштабного вторгнення Росії кордон з Польщею перетворився для України на основні експортні ворота. Треба було обговорити деталі - чому такі великі черги і що зробити, щоб їх було менше. Незабаром побачимо результати.\n\nПідпис до фото, Ірина Верещук: \"Я вірю в наш альянс, в те, що український і польський народ може об'єднатися і створити потужну силу в Європі\"\n\n\"Кремль дуже розраховує заморозити Європу\"\n\nBBC: Україна зі свого боку робить кроки назустріч Польщі. Попри майбутню складну зиму, президент Володимир Зеленський пообіцяв виділити 100 тисяч тонн вугілля полякам...\n\nІрина Верещук: Кремль дуже розраховує зараз заморозити всю Європу. Вони думають, що Європа дасть задню, Європа стане на коліна, Європа знову стане слабкою, буде роз'єднаною, на неї будуть тиснути суспільства, коли побачать великі платіжки. А ми цього не допустимо. Ми знаємо, що зло не може перемогти і жоден шантаж не може перемогти в даному випадку в ХХІ ст.\n\nПрезидент Зеленський пообіцяв президенту Анджею Дуді 100 тисяч тонн вугілля. Воно зафрахтоване, законтрактоване і через місяць це вугілля прибуде сюди вагонами до Польщі.\n\nТак само і Хмельницька АЕС готується також експортувати енергію до Польщі. Ми зробимо все, щоб наші друзі й брати поляки не залишилися без енергії. А надалі, коли ми відновимо нашу територіальну цілісність, вони будуть тими, хто буде в пріоритеті серед країн, які будуть відбудовувати нашу державу.\n\n\"Тисячі людей залишаються в полоні\"\n\nАвтор фото, MINISTRY OF INTERNAL AFFAIRS OF UKRAINE Підпис до фото, Звільнені командири \"Азова\" у Туреччині\n\nBBC: 21 вересня відбувся обмін полоненими між Україною та Росією. Україна повернула 215 людей, серед них - командири та бійці полку \"Азов\". Росії передали Віктора Медведчука і понад 50 своїх військових. Досить неочікуваний обмін у день оголошення мобілізації в Росії.\n\nІрина Верещук: Так, але дуже важливий і очікуваний обмін для мене. Бо я про все знала, і спостерігала цю критику - та не могла говорити. Однак я знала, яка робота проводиться, наскільки президент заангажований в те, що відбувалося за зачиненими дверима. Я знала, що він шукає можливості через треті країни, знаючи, що Путіну не можна довіряти ані хвилини, ані секунди. Ми знайшли шлях через інші країни для цього обміну. І Саудівський принц, і Ердоган, всі долучилися - і маємо результат.\n\nЯ дуже щаслива, що повернули жінок. Я дуже хвилювалася. За нашу вагітну медикиню з Рівненщини Мар'яну Мамонову й за всіх, хто сьогодні потерпає. Я була щаслива до сліз. Повернули також маму двом дівчаткам, батько яких загинув на Азовсталі. Ми з ними на тісному зв'язку і вони безмежно вдячні, безмежно раді - вже приїхали, зустрілися з мамою. Ми зараз шукаємо для них можливості реабілітації. І вони поїдуть.\n\nЯ дякую польському фонду ім. Климентія Шептицького, який ми разом заснували. Цей фонд надає кошти жінкам, звільненим з полону. До кінця місяця наші дівчата отримують по 80 тисяч гривень. Кожна жінка, звільнена з полону, отримає ці кошти. Це ще один вияв любові поляків до українців.\n\nBBC: Скільки українців досі перебувають в полоні?\n\nІрина Верещук: Декілька тисяч. Ми говоримо про 2,5 тисячі полонених. Люди залишаються в полоні, і найгірше - там залишаються цивільні. Вже декілька обмінів поспіль цивільних не відпускають. Треба ставити питання руба і вимагати відпускати цивільних. Цивільні мають бути повернені, а не обмінені. І серед них є дуже багато жінок.\n\nЖінок в полоні залишилося чимало. Якщо врахувати, що з \"Азовсталі\" вийшла 131 жінка, то уявіть собі, скільки жінок у неволі. Повернули лише декілька. Жінок треба визволяти, з ними поводять себе страшно. Вони знущаються, вони б'ють наших жінок, вони тортурують наших жінок. Світ не має мовчки дивитися і спостерігати, коли вбивають наших жінок в тюрмі.\n\nПро \"референдуми\" на окупованих територіях\n\nАвтор фото, STRINGER/EPA-EFE/REX/Shutterstock Підпис до фото, Росія проводить \"референдуми\" на окупованих територіях\n\nBBC: На окупованих територіях Донецької, Луганської, Херсонської та Запорізької областей 23-27 вересня відбуваються \"референдуми\" щодо приєднання до РФ. Чи є можливість для громадян України уникнути участі у псевдореферендумі, якщо вони перебувають на тих територіях?\n\nІрина Верещук: Це референдум, який ми ніколи не визнаємо - тому це дійство, яке Москва називає \"волевиявленням\", не відповідає, ані законодавству, ані жодному гуманітарному праву. Жодні результати такого \"голосування\" не матимуть юридичної сили.\n\nВсім, хто залишився на окупованій території, я наполегливо рекомендую ігнорувати цей процес. І надалі уникати будь-якого контакту з окупантами: роботи у дільничних комісіях, або сумнівної роботи за певну плату. Зрозуміло, що дуже б не хотілося, щоб наші люди страждали, їх треба попереджати про це.\n\nІ ми попереджаємо: 111-1 частина 5 Кримінального кодексу України - саме для тих, хто нині бере участь у проведенні \"референдумів\". Згідно із законом про правовий режим воєнного часу, референдуми на території України заборонені. Організаторам цих псевдореферендумів загрожує покарання.\n\nBBC: Як діяти людям, які залишилися на тимчасово окупованих територіях? І чи є можливість у чоловіків - виїхати з окупованих територій?\n\nІрина Верещук: Можливість виїхати є. Щодня ввечері я отримую статистику. І чоловіки, і жінки виїжджають. Чоловіки виїжджають через Василівку - тобто, все можливо. 1200-1600 людей тільки з тимчасово окупованих територій виїжджають щодня.\n\nЯк діяти? Ігноруйте цей процес. Тож якщо до вас зателефонували, або звернулися через засоби зв'язку - не йдіть на контакт і, в силу обставин, не надавайте своїх даних. Особливо даних, тому що ми знаємо що противник збирається використати списки. Навіть люди не прийдуть на \"дільниці\" - росіяни просто використають списки та скажуть, що вони проголосували \"за\". Ми чудово розуміємо, що вони намагаються зробити.\n\nЯкщо людина не піде на \"голосування\" на дільничну комісію, якщо не буде брати участі в псевдореферендумі - то навіть якщо списки будуть використані, вона покарана не буде. Але якщо українець погоджується на добровільну співпрацю - звичайно, таких людей чекатиме покарання.",
    "Україна почала по морю експорт нового врожаю": "Темпи поставок української агропродукції за кордон по зерновому коридору зростають, відвантажено майже 5 млн тонн.\n\nЗ одеських портів вже відправляють за кордон зерно нового врожаю, повідомив у понеділок, 26 вересня, представник Одеської обласної військової адміністрації Сергій Братчук.\n\n\"Інтенсивність експорту агропродукції з України продовжує зростати, перш за все, через порти Великої Одеси. Якщо порівняти експорт вантажів у поточному році, то за півтора місяця їх вивезено закордонним замовникам більше, ніж залізничним і річковим транспортом за півроку. Ось і сьогодні з одеського порту виходить черговий балкер із зерном, ще дев'ять суден наразі проходять перевірку фахівцями спільного Координаційного центру\", – сказав Братчук.\n\nТакож він зазначив, що обсяги перевалки зерна довоєнного часу навряд чи вдасться досягти найближчим часом.\n\nТакож Братчук повідомив, що зараз аграрії збирають урожай гречки, соняшнику, пшона і ведуть посівну кампанію.\n\nУсього з початку дії зернового коридору з українських портів вийшли 222 судна із продовольством для країн Азії, Європи й Африки. Було експортовано 4,9 млн тонн агропродукції.",
    "Світові запаси зерна через посухи і війну в Україні зменшились до мінімуму за десятиліття – Reuters": "Незважаючи на відновлення експорту з України, світ рухається до найменших запасів зерна за останні роки, оскільки поставки надто малі, а врожаї інших великих виробників зернових менші, ніж спочатку очікувалося.\n\nПро це пише Reuters із посиланням на дані щодо поставок зерна та прогнозів урожаю.\n\nІмпортери, виробники продуктів харчування та тваринники сподівалися, що доступність врожаю покращиться після того, як цього літа Україна, вражена війною, відновила поставки з чорноморських портів, а американські фермери висадили великі врожаї.\n\nАле очікується, що Сполучені Штати, провідний у світі виробник кукурудзи, зберуть найменший урожай кукурудзи за останні три роки. Посуха також завдала шкоди європейським врожаям і загрожує майбутньому посівному сезону в Південній Америці\", - пише агентство.\n\nДо кінця врожайного 2022/23 року світових запасів кукурудзи вистачить лише на 80 днів споживання, що на 28% менше, ніж п’ять років тому, і є найнижчим рівнем з 2010/11, згідно з даними, зібраними для Reuters Міжнародною радою по зерну.\n\nУ зв'язку з цим світові посадовці стурбовані.\n\nТак, Світовий банк виділив 30 мільярдів доларів США для компенсації дефіциту продовольства, що погіршився внаслідок війни, а президент США Джо Байден минулого тижня оголосив про виділення майже 3 мільярдів доларів додаткового фінансування для для продовольчої безпеки.\n\nВІДЕО ДНЯ\n\nЗа даними ООН, півмільйона сомалійських дітей зазнають голоду внаслідок найгіршого голоду в цьому столітті на тлі сильної посухи в Африці.\n\nПри цьому, посуха може призвести до подальшого скорочення глобальних запасів, особливо якщо нинішня суха погода в Південній Америці збережеться в основний посівний сезон, оскільки цикл урожаю зміщується у південну півкулю.\n\nЯк наголошує видання, прогнози врожаю в Аргентині - третьому у світі експортері кукурудзи - вже знизили через посушливу погоду.\n\nКрім цього, очікується, що виробництво ЄС досягне 15-річного мінімуму - це зниження, яке підштовхне блок до збільшення імпорту з України в 2022/23 році приблизно на 30% порівняно з попереднім роком до 10,4 млн т, заявила консалтингова компанія Strategie Grains.\n\nЕкономічна правда",
    "В окупованому Криму пролунали гучні вибухи": "Сьогодні, 26 вересня, у тимчасово окупованого Криму чутні гучні вибухи.\n\nПро це повідомляє РБК-Україна з посиланням на місцеві Telegram-канали .\n\nВідзначається, що потужні вибухи прогриміли в різних місцях. Місцеві повідомляють про можливі вибухи та можливу роботу ППО в Ялті, селі Луганське, селищі Гурзуф та Сімферополі.\n\nНі офіційні джерела, ні окупаційна влада поки ніяк не прокоментували ситуацію.",
    "росія хоче знищити Україну як державу й повернути зони впливу в Європі - Цимбалюк": "росія ніколи не була зацікавлена у мирі, вісім років готувалася до війни і зараз прагне знищити Україну та повернути зони впливу в Європі.\n\nПро це заявив постійний представник України при міжнародних організаціях у Відні Євгеній Цимбалюк під час відкриття Варшавської конференції з людського виміру, передає кореспондент Укрінформу.\n\n\"Рішення російського президента розпочати повну війну проти України стало показовим у багатьох аспектах. По-перше, і ми повинні сказати це максимально чітко, росія ніколи не була зацікавлена ​​ні в діалозі, ні в мирі. Вісім років москва була зосереджена на підготовці до війни\", - наголосив дипломат.\n\nВін також зауважив, що рф порушила всі зобов’язання та принципи, \"щоб виправдати внутрішні репресії та зовнішню агресію\".\n\n\"По-третє, і ми не повинні мати тут жодних ілюзій, кінцевою метою росії залишається знищити Україну як державу, винищити український народ і повернути зони впливу в Європу. І для цього кривавий російський режим вважає добрим будь-який засіб\", - наголосив український посол.\n\nЦимбалюк вказав на те, що весь світ шокований масовими звірствами, вчиненими російськими військами на захоплених територіях України.\n\n\"Масові позасудові страти, вбивства, тортури, зґвалтування та знущання з тіл, фільтрація та примусова депортація більше не є частиною найчорніших днів історії Європи - росія зробила це нашою новою реальністю. Буча, Ірпінь, Бородянка, Маріуполь, Ізюм та багато інших міст України поповнили список місць, де скоєні найжорстокіші злочини проти людства\", - наголосив він.\n\nЗа словами посла, для захисту спільного майбутнього та зупинення агресора \"потрібно діяти стійко, сильно та згуртовано\". Крім того, він наголосив, що надзвичайно важливо \"розірвати порочне коло безкарності росії\". У цьому зв'язку представник України вкотре закликав держави-учасниці ОБСЄ сприяти створенню спеціального міжнародного трибуналу для переслідування злочину агресії проти України.\n\nЯк повідомлялося, 24 лютого росія розпочала новий етап війни проти України – повномасштабний наступ. Ворог здійснює масовані обстріли та бомбардування українських міст та сіл.",
    "Україна у поточному сезоні може зіткнутися з твіндемією COVID-19 і грипу – голова НТГЕІ": "У поточному епідсезоні Україна може зіткнутися з твіндемією (одночасними епідеміями) COVID-19 і грипу, прогнозує голова Національної технічної групи експертів з питань імунопрофілактики (НТГЕІ) Федір Лапій.\n\n\"Є підстави вважати, що грип цього сезону до нас повернеться, і ми зустрінемося з так званою твіндемією, тобто одночасними епідеміями COVID-19 та грипу\", - сказав він в інтерв'ю агентству \"Інтерфакс-Україна\".\n\nЛапій пояснив, що передумовою для твіндемії зараз може стати факт стримування грипу раніше за рахунок карантинних заходів, які діяли в Україні до військового вторгнення РФ для боротьби з пандемією COVID-19.\n\n\"У минулі два роки ті заходи, які були впроваджені для запобігання COVID-19: маски, карантинні заходи, дистанційне навчання тощо, дуже добре стримували грип. Тому в сезоні 2020-2021 і 2021-2022 року фактично грипу у нас не було. Втім, довго так продовжуватися не може, бо рано чи пізно ми все одно повернемося до звичного життя, до спілкування, до школи. Вірус грипу нікуди не зник, ми фактично два сезони грипу \"прогуляли\", тож очевидно, що накопичився неімунний прошарок, який сприятиме його епідемії. І зараз може бути реалізований сценарій твіндемії\", - сказав він.\n\nЛапій зазначив, що якщо людина одночасно хворіє на ці два захворювання, це значно погіршує прогноз, а ризик смерті збільшується вдвічі.\n\nПовний текст інтерв'ю опубліковано на головній сторінці агентства \"Інтерфакс-Україна\" www.interfax.com.ua",
    "Україна презентувала проєкт Спеціального міжнародного трибуналу, який повинен покарати Росію - Зеленський": "Презентація проєкту відбулась в Офісі президента за участі послів 30 країн-партнерів України.\n\nПро це повідомив президент Володимир Зеленський.\n\n\"Складність притягнення Росії за цей злочин полягає в тому, що наявних міжнародно-правових інструментів не достатньо. Потрібен саме Спеціальний міжнародний трибунал. І ми дуже детально і дуже прискіпливо опрацьовуємо цей проект. Не сумніваюсь – Трибунал буде. Буде відповідальність для усіх, хто розвʼязав цю злочинну війну проти України і свободи в Європі\", - наголосив Зеленський.\n\nНагадаємо, Зеленський створив робочу групу, що працюватиме над спецтрибуналом щодо агресії Росії.\n\nЧитайте також:",
    "Підсумки 25.09: NASAMS в Україні і смерть зрадника Сюжет": "США передали Україні ЗРК NASAMS; у Херсоні під час вибуху загинув екс-депутат Ради Журавко. Кореспондент.net виділяє головні події вчорашнього дня.\n\nУкраїна отримала американські комплекси ППО\n\nГлава Української держави Володимир Зеленський повідомив, що США передали Україні зенітно-ракетні комплекси NASAMS - системи протиповітряної оборони, які захищають Білий дім. Український лідер висловив подяку партнерам за допомогу і водночас наголосив, що отриманих комплексів замало для закриття неба над Україною.\n\nЖертвою удару ЗСУ по Херсону став нардеп-зрадник\n\nПропагандистські росЗМІ інформували, що у тимчасово окупованому місті Херсон під ракетний обстріл потрапила будівля готелю Play Hotel by Ribas. Внаслідок атаки загинули двоє людей , серед яких колишній депутат Верховної Ради Олексій Журавко. Примітно, що за день до загибелі екс-нардеп опублікував відео голосування на так званому \"референдумі\".\n\nЗахисники України знайшли спосіб боротьби з іранськими дронами\n\nУкраїнські воїни завдали удару по ворожому центру управління та підготовки операторів іранських дронів у Херсонській області. Внаслідок цього згоріло близько 20 БПЛА, автобус, до десяти КУНГів, легкове авто, а також склад боєприпасів. Втрати окупантів у живій силі становлять, попередньо, 40 осіб.\n\nОбсяг експортованого з України зерна сягає 5 млн тонн\n\nУ рамках реалізації зернової ініціативи з портів Одеса, Чорноморськ та Південний вийшли ще сім суден із 146,2 тисячі тонн агропродукції для країн Африки, Азії та Європи. Загалом з українських портів у воєнний час вийшли 218 кораблів, які вивезли 4,85 млн тонн зернових.\n\nРозкрито зміст восьмого пакета антиросійських санкцій ЄС\n\nНовий пакет санкцій Євросоюзу проти Росії, найімовірніше, включатиме обмеження щодо хімічної та машинобудівної галузей, а також металопродукції на загальну суму 12 млрд євро. При цьому обмеження цін на нафту Брюссель запроваджувати ще не готовий.\n\nУ передмісті Парижа спалахнув великий ринок\n\nНа території Міжнародного ринку Ренжі поблизу Парижа спалахнула пожежа , площа якої досягла семи тисяч квадратних метрів. Густий дим було видно на кілька кілометрів навколо французької столиці. Обійшлося без постраждалих. Ренжі називають найбільшим продуктовим ринком у всьому світі.\n\nДагестанці вийшли на протести проти мобілізації\n\nУ Махачкалі, Дагестан, відбулися акції протесту проти мобілізації у Росії. На вулиці вийшли переважно жінки, щоб захистити своїх синів, братів та чоловіків від участі у війні. Правоохоронці затримали понад сотню людей, але їм це далося нелегко - дагестанці відбивали один одного у поліції.\n\nВолодимир Зеленський у ході традиційного відеозвернення звернувся до росіян із закликом боротися проти влади країни та проти мобілізації.",
    "Україна переходить від сировинної моделі економіки до продовольчої - Мінагрополітики": "В умовах війни українські сільгосптоваровиробники наростили експорт молочної продукції, а також почали активно розвивати: виробництво м'яса, сферу альтернативних джерел енергії (біоетанол, біогаз, біометан) та переробку зернових культур.\n\nЯк передає Укрінформ, про це розповів перший заступник міністра аграрної політики та продовольства України Тарас Висоцький, повідомляє пресслужба відомства.\n\n«Форс-мажорний фактор війни прискорив нашу трансформацію. Дивлячись на результати роботи аграрного сектору за 7 місяців війни, ми бачимо, що вже точка неповернення в сировинну модель пройдена. Що це підтверджує? Перш за все, всі зрозуміли – аграрні виробники, фермери, що концентруватися на одній чи двох зернових олійних культурах є дуже ризикованим. І має бути однозначно диференціація», – сказав Висоцький.\n\nЗа його словами, наразі Україна нарощує обсяги експорту молочної продукції. За результатами серпня експорт молочної продукції показав рекордний показник за останні два роки. Висоцький зазначив, що подібне зростання очікується і надалі.\n\nКрім того, збільшується поголів’я промислового свинарства, птахівництва. Заступник пояснив це насамперед здешевленням кормів. Висоцький додав, що тренд на розвиток тваринництва продовжуватиметься.\n\nТакож українські аграрії спрямовують інвестиції в біоенергетику. «Нещодавно відбулися аукціони з приватизації спиртзаводів. Кінцева запропонована ціна на аукціонах стала в три-чотири рази більша від стартової А спиртзавод – це перш за все біоетанол, біопаливо. У секторі зрозуміли, що набагато вигідніше виготовляти альтернативні джерела енергії – біоетанол, біогаз, біометан, – ніж просто продавати сировину і потім купувати природний газ за космічними цінами на сушку кукурудзи», – зауважив Висоцький.\n\nВін також розповів, що в Україні вже запущені проєкти за цим напрямом – до кінця року буде ще ціла низка.\n\n«Дані проєкти забезпечують заміщення імпорту енергетичних ресурсів, що для нас важливо, адже ми таким чином вирівнюємо енергетичний баланс», – підкреслив заступник міністра.\n\nВисоцький зазначив, що ще один напрям, який в Україні активно розвивається - це глибша переробка зернових культур: виробництво борошна, готових макаронних виробів, амінокислот тощо. За його словами, такі проєкти також уже започатковані, але результат слід очікувати за два-три роки.\n\nЯк повідомляв Укрінформ, згідно з даними Мінагрополітики, українські аграрії у 2022 році обирають олійній культури (ріпак, соняшник, сою), як альтернативу зерновим.",
    "Азербайджанський холдинг планував купити \"Альфа-Банк Україна\", але угода зірвалась – Forbes": "Азербайджанський NEQSOL Holding цієї весни планував придбати \"Альфа-Банк Україна\" росіян Андрія Косогова, Михайла Фрідмана та Петра Авена, але угода так і не відбулась.\n\nПро це пише Forbes Україна з посиланням на трьох співрозмовників: в одній зі сторін перемовин, а також у НБУ та серед політичного керівництва країни.\n\nЩе один високопосадовець з держструктур підтвердив інтерес до банку з боку \"азербайджанських інвесторів\", але не назвав їхніх імен.\n\n\"Формат, за якого NEQSOL міг стати власником \"Альфи\", передбачав етап націоналізації - азербайджанські інвестори мали б придбати банк у держави, а не у підсанкційних акціонерів на чолі з Михайлом Фрідманом\", - пише видання з посиланням на співрозмовників.\n\nЗа інформацією двох з них, справа не пішла далі за розмови через \"специфіку\" NEQSOL: холдинг не став навіть починати оформлення угоди через можливі складнощі з підтвердженням походження коштів.\n\nРозмови про можливу зміну власників \"Альфа-Банку Україна\" почалися ще в березні, сказав співрозмовник Forbes, близький до керівництва банку.\n\nМожливий продаж \"Київстару\" також не виключений, заявляв у інтервʼю Forbes президент компанії Олександр Комаров.\n\nВІДЕО ДНЯ\n\n\"Втім, прямий продаж українських активів \"Альфи\" неможливий через санкції, пояснює високопосадовець з НБУ. Крім цього, це дуже сенситивне питання для української влади - якщо тісні звʼязки акціонерів \"Альфи\" з політичним керівництвом Росії не доведені, то статус великих платників податків у державі, що намагається знищити Україну, є очевидним.\n\nТож \"робочим\" варіантом продажу української \"Альфи\" була націоналізація із подальшою швидкою (протягом кількох днів) передачею банку новому власнику, розповідає співрозмовник з оточення Володимира Зеленського\", - йдеться у статті.\n\nЗа даними Forbes, NEQSOL \"зʼявився на горизонті\" як потенційний інвестор майже одразу.\n\nЯк нагадує видання, азербайджанський холдинг уже купував великі активи в Україні: телеком-гіганта \"Vodafone Україна\" за $848 млн у 2019-му, а у 2021-му розпочав угоду з придбання заводу \"Івано-Франківськцемент\", який, за оцінкою інвестбанкірів, міг коштувати $400–500 млн.\n\n\"NEQSOL серйозно розглядався як можливий покупець \"Альфи\" у квітні. Але зрештою сторонам пояснили, що це неможливо\", - заявив один із учасників переговорів.\n\n\"Пояснення двох співрозмовників Forbes, знайомих із деталями перемовин, - сторони не змогли отримати гарантій, що NEQSOL надасть достатній пакет документів, які підтвердили б походження коштів холдингу\", - йдеться у статті.\n\nЯк пояснює Forbes, це важливо з двох причин. По-перше, НБУ, погодження якого обовʼязкове для банківських M&A, має значно жорсткіші вимоги до покупців у банківському секторі, ніж, наприклад Антимонопольний комітет, каже колишній директор департаменту ліцензування Нацбанку Олександр Бевз.\n\n\"Приміром, кілька років тому під час купівлі банку одному з великих українських бізнесменів довелося надавати документи, що підтверджують продаж нерухомості у 2006-му, розповідає інший співрозмовник серед посадовців НБУ\", - пише видання.\n\nПо-друге, до угод з продажу активів, що належать підсанкційним підприємцям, як правило, виникають питання у країн, які наклали санкції, - щоб M&A не була спробою \"перекинути\" актив на повʼязаних осіб. Фрідман та Авен потрапили до санкційних списків Євросоюзу та США.\n\nПри цьому NEQSOL не є афільованим із \"Альфа-Груп\".\n\n\"Однак ще під час купівлі Vodafone українські ЗМІ піддавали сумніву, що офіційний власник холдингу Насіб Гасанов є реальним бенефіціаром. Наприклад, видання НВ із посиланням на азербайджанського журналіста-розслідувача зазначало, що Гасанов може бути повʼязаний з оточенням президента Азербайджану Ільхама Алієва. Пресслужба NEQSOL заперечує цю інформацію\", - нагадує видання.\n\nРегіональний директор NEQSOL в Україні Володимир Лавренчук не відповів на прохання видання прокоментувати інформацію про інтерес холдингу до \"Альфа-Банку Україна\".\n\nЗазначається, що на момент публікації Forbes не отримав відповіді й на запит, надісланий на email-адресу NEQSOL, вказану на офіційному сайті холдингу.\n\nВодночас у письмовій відповіді на запитання про можливу угоду пресслужба \"Альфа-Банку\" зазначила, що \"банк не коментує чутки\".\n\n\"Теоретично можна міркувати про продаж, однак для цього мають бути реальні інвестори із досвідом у банківському бізнесі та зрозумілим джерелом походження коштів. Ми таких інвесторів поки що не бачимо\", - заявили в банку.\n\nУ відповідь на запит Forbes пресслужба НБУ повідомила, що регулятор справді не отримував документів від NEQSOL на поглинання Альфа-Банку. Троє співрозмовників, знайомих із деталями перемовин, зазначили, що топпосадовцям НБУ було відомо про інтерес азербайджанців.\n\nПри цьому, сценарій з націоналізацією активів росіян усе ще лежить на столі у політичного керівництва України.\n\n\"Це стосується не лише Альфа-Банку, а й принаймні частково \"Київстару\", - пише видання з посиланням на співрозмовника, близького до Зеленського.\n\n\"Через те, що \"Київстар\" - частина великої міжнародної публічної компанії, це вже зовсім складна історія. Робочого механізму поки що немає\", - резюмував співрозмовник.\n\nЧитайте також: Мільярд доларів, зустрічі в ОП з міністрами та непублічні штрафи. Як Альфа-банк хоче зберегти статус-кво в Україні\n\nНагадаємо:\n\nСума запропонованої докапіталізації Альфа-Банк Україна у 1 млрд дол включає як можливу потребу у 500-600 млн дол на дотримання нормативу адекватності капіталу у 2023 році, так і ресурс для збільшення кредитування.\n\nРаніше WSJ написала, що російський олігарх Міхаіл Фрідман хоче перевести 1 млрд дол своїх статків в український \"Альфа-банк\", власником якого він є – таким чином він хоче досягнути зняття санкцій Британії.\n\n\"Альфа-Банк-Україна\" запропонував посадовцям у Києві дозволити Фрідману перевести в банк 1 млрд доларів своїх особистих статків. Про такий намір було відомо ще з травня, і тоді в НБУ зауважували, що сума в 1 млрд доларів вдвічі перевищує власний капітал банку, який зараз не відчуває гострої потреби в капіталі і має в своєму розпорядженні достатню ліквідність.\n\nРаніше очільник Нацагентства запобігання корупції Олександр Новіков розповідав, що Україна може розглянути процедуру виходу з-під санкцій, зокрема шляхом передачі коштів чи активів Україні у \"фонд покаяння\". Проте Шурма у коментарі WSJ наголосив, що Україна розглядатиме таку угоду щодо зняття санкцій лише після закінчення війни.\n\nУ травні суд наклав арешт на активи кіпрських компаній олігарха Михайла Фрідмана на загальну суму понад 12,4 млрд грн – через ці компанії Фрідман та його бізнес володіє Альфа Банком. Сам Фрідман заперечує звинувачення правоохоронців про виведення через український Альфа-банк коштів.\n\nТакож у червні повідомлялося, що російський олігарх Михайло Фрідман консультується з українською владою стосовно того, щоб отримати українське громадянство та перереєструвати основні активи до України. Водночас в компанії олігарха таку інформацію відкидають.\n\nЕкономічна правда",
    "WP: Праві на Заході можуть скоро позбавити Україну підтримки": "Під час віртуального звернення до Генеральної асамблеї ООН минулого тижня президент Володимир Зеленський говорив чітко про кінцеві цілі. Він відкинув будь-які поступки Кремлю, закликав надати Україні військову допомогу, щоб «повернути український прапор на всю територію» країни, а також закликав міжнародну спільноту покарати Росію за вторгнення і за всі звірства, які скоїла її армія.\n\n«Росію змусять закінчити цю війну, війну, яку вона розв’язала. Не думаю, що врегулювання може відбутися на іншій основі», - сказав Зеленський.\n\nКоли український президент закінчив свій виступ, йому аплодували стоячи, що стало ознакою глобальної підтримки. Не зважаючи на розчарування Києва двозначною позицією «позаблокової» частини світу, яка продовжила підтримувати дружні відносини з Москвою після початку війни, в українських чиновників все ж були причини почуватися більш впевнено після того, як дипломати багатьох країн висловили суворі докори Росії в ООН. Невдоволення Москвою стало ще більш виразним після того, як минулого тижня вона зробила ще два кроки до ескалації: оголосила про проведення фальшивих «референдумів» на окупованих територіях України і розпочала мобілізацію додаткових 300 тисяч солдатів. Про це пише Washington Post.\n\nЩе більше «нейтральних» держав почали висловлювати несхвалення війни, яку розв’язала Росія і яку вважають порушенням міжнародного закону, а також принципів Статуту ООН. Китайський міністр закордонних справ Ван Ї наголосив, що «суверенітет і територіальну цілісність всіх країн потрібно поважати». Його індійський колега Субраманьям Джайшанкар вказав на те, що «кричущі напади, скоєні серед білого дня» лишаються «непокараними».\n\nАле навіть попри погіршення російських міжнародних позицій, в України все одно є причини боятися, що підтримка демократій на Заході може ослабнути. Аналітики вже давно стурбовані стійкістю Заходу в захисті України на тлі занепокоєнь через різке зростання цін на енергоносії, а також через старі підозри ліберального істеблішменту в Брюсселі і Вашингтоні. Війна вже триває восьмий місяць. І підтримка Заходу досі лишається сильною. Але опитування говорять про те, що деякі групи виборців втрачають інтерес України не в останню чергу через вплив наслідків війни.\n\nВидання пише, що в Європі відбувається міні-підйом традиційних євроскептиків, які завжди були лояльними до Росії. Праві радикали стали вирішальною силою на переговорах про формування правлячої коаліції в Швеції. А в неділю виборці в Італії підтримали коаліцію правих партій на чолі з «Братами Італії» і Джорджією Мелоні.\n\nСама Мелоні риторично підтримувала Київ впродовж останніх місяців. Але її ключові союзники не приховували свою лояльність до Кремля. Голова «Ліги» Матео Сальвіні ставив під сумнів ефективність санкцій, запроваджених проти Росії. А колишній прем’єр-міністр Італії Сільвіо Берлусконі в ефірі італійського телебачення виправдовував Путіна.\n\n«Населення, партія і міністри підштовхнули Путіна до цієї спецоперації. Війська повинні були зайти на територію, дійти до Києва за тиждень, замінити уряд Зеленського достойними людьми і піти. Натомість вони зіштовхнулися з опором, який підживлювало західне озброєння всіх видів», - говорив Берлусконі.\n\nЛівоцентристський суперник екс-прем’єра Італії Енріко Летта уїдливо відповів на такі слова: «Ці коментарі демонструють, що в нашій виборчій системі, в правих колах і не лише, досі є ті, хто кажуть: «Давайте зупинимо війну, дамо Путіну все, чого він хоче». Я вважаю, що це неприйнятно».\n\nОпитування свідчать, що після початку російського вторгнення 24 лютого в Європі значно впав рівень популярності Росії і Путіна серед правих популістичних партій, особливо в Італії. Але нещодавно дослідження Pew показало, що праві партії все одно більш позитивно ставляться до російського режиму, ніж інші суспільні групи. Відображенням таких настроїв стали скандальні плани членів «Альтернативи для Німеччини» поїхати на окуповані Росією території України з метою «з’ясувати факти». Минулого тижня цю поїздку скасували в останній момент після масової критики.\n\nВійна затягнулася. Тож серед українських і західних стратегів поширилися страхи щодо публічного скептичного ставлення до дії санкцій на Росію, оскільки ціни на енергію в Європі зростають. В цей час потреби фінансової підтримки Києва теж можуть збільшитися. Також є ризик посилення байдужості. Дослідження Pew виявило, що зараз менше американців занепокоєні потенційною поразкою України у війні, ніж у березні. Дедалі більше людей вірять, що нинішній рівень американської допомоги ефективний. Дослідники Pew також виявили, що республіканці більше схильні стверджувати, що уряд США дає Україні надто багато.\n\nНевдоволення наслідками війни впливає на американські середньострокові вибори. А частина республіканської бази на чолі з екс-президентом Дональдом Трампом і лояльним до Путна телеведучим Fox News Такером Карлсоном вже давно плекають симпатії до Росії.\n\n«Гадаю, ми досягли тієї точки, коли ми дали вже достатньо грошей Україні. Я справді так вважаю», - сказав кандидат в сенатори від Республіканської партії в штаті Огайо Дж. Д. Венс.\n\nRelated video\n\nЕксперти вважають, що найступний раз, коли Конгрес схвалить виділення фінансування для України, може бути останнім легким випадком.",
    "Україна не наступатиме на територію РФ - МОУ": "Україна веде оборонну війну і лише повертає свої території, нагадали у Міноборони.\n\nУкраїна не наступатиме на територію Росії, заявила заступник міністра оборони Ганна Маляр у п'ятницю, 23 вересня.\n\n\"Наше завдання - звільнити наші території, ми не агресори, не загарбники, ми ведемо оборонну війну, в рамках якої можуть бути наступальні дії, ми це бачили. До речі, якщо ми говоримо про звільнення частини Харківської області, українська армія вперше здійснювала саме такий наступ, це унікально, тому що ми завжди готувалися до оборони, не збиралися ні на кого наступати. Зараз наша доктрина полягає в тому, що ми ведемо оборонну війну, тому ми не наступатимемо на чужі території, ми повертаємо своє\", - сказала Маляр.\n\nВона додала, що Україна дотримується всіх норм міжнародного права.\n\n\"Ми не росіяни, це потрібно чітко усвідомлювати. І як би ми не жартували на ці теми, це справді зараз теми для народного фольклору номер один - яким чином і де ми святкуватимемо перемогу. Але якщо серйозно про ці речі говорити - Україна дотримується всіх норм міжнародного права, і ми гарантуємо це зі свого боку, що ми їх дотримуємося\", - сказала Маляр.\n\nЗаступник міністра зазначила, що \"є різні способи впливати на скорочення життя цієї імперії\".\n\nЯк відомо, в Росії погрожують, що після псевдореферендумів на окупованих територіях і \"приєднання\" їх до РФ вважатимуть наступ ЗСУ нападом на свою територію.\n\nНовини від Корреспондент.net в Telegram. Підписуйтесь на наш канал https://t.me/korrespondentnet",
    "Україна отримає від партнерів додаткову допомогу, росія — санкції за «референдум». Головне за день 26 вересня": "У Конгресі США попередньо домовилися про виділення Україні приблизно $12 млрд допомоги; Велика Британія вводить санкції проти рф за псевдореферендуми в Україні; у росії триває хвиля спротиву мобілізації. Зібрали головні новини за день 26 вересня.\n\nДопомога від США У Конгресі США попередньо домовилися про виділення Україні приблизно 12 мільярдів доларів допомоги у відповідь на запит адміністрації президента Джо Байдена. Конгрес має ухвалити проєкт закону про витрати 30 вересня. Державний секретар США Ентоні Блінкен оголосив про додаткову допомогу в 457,5 мільйона доларів для підтримки цивільної безпеки в Україні. Ця допомога має активізувати зусилля правоохоронців та органів кримінальної юстиції щодо їхньої оперативної спроможності.\n\nСанкції за псевдореферендум Велика Британія запровадила новий пакет санкцій у відповідь на псевдореферендуми на тимчасово окупованих територіях Донецької, Луганської, Херсонської та Запорізької областей. До санкційного списку потрапили російські посадовці та колаборанти, яких кремль відправив для проведення «голосування», олігархи, члени правління організацій, пов'язаних із владою рф, які продовжують фінансувати російську військову машину, «улюблене PR-агентство путіна» та інші компанії. Водночас на Запорізьку АЕС завезли фейкових працівників, щоб вони виступили перед російськими ЗМІ та заявили, що «голосують» на псевдореферендумі за росію.\n\nМобілізація у рф У росії триває хвиля спротиву мобілізації на війну проти України. У місті Усть-Ілімськ Іркутської області рф чоловік відкрив вогонь у військкоматі, а в Рязані невідомий підпалив себе на автовокзалі. За даними російських ЗМІ, з 21 вересня в росії також підпалили військові комісаріати у Санкт-Петербурзі, Нижньому Новгороді, Оренбурзькій, Амурській, Калінінградській, Ленінградській, Волгоградській областях, а також у Забайкальському, Хабаровському, Красноярському краях і в Мордовії. Підпалювали також місцеві адміністрації та філіал партії «Єдина росія» у Башкортостані.\n\nРозвідка Великої Британії вважає, що російське командування кине багатьох мобілізованих росіян у бій лише з мінімальним військовим вишколом. Такі підрозділи, ймовірно, страждатимуть через значні втрати. Такої ж думки у розвідці України: представник розвідки Міноборони Андрій Юсов зазначив, що мобілізація в росії буде відбуватись у декілька хвиль. Частину новомобілізованих із малою підготовкою відправляють фактично одразу на фронт для поповнення втрат, іще частину залишатимуть для створення нових підрозділів та формувань. Вже зараз від новомобілізованих росіян чи навіть тих, хто ще не мобілізований, надходить багато звернень на гарячу лінію для здачі в полон.\n\nЧи буде додаткова мобілізація в Україні? В Офісі президента вказують, що ні. Радник голови Офісу президента Михайло Подоляк зауважив, що на відміну від рф Україна є прагматичною країною і дивиться на «математику війни». «Ми точно знаємо, де скільки людей має бути. Беремо до уваги підготовку та моральний стан. Ми вже створили резерви через систему територіальної оборони та будемо активно використовувати їх», — сказав Подоляк.\n\n«Луцького терориста» засудили Луцький міськрайонний суд 26 вересня засудив до 13 років ув'язнення Максима Кривоша, який у 2020 році захопив автобус із заручниками в Луцьку. Кривоша визнали винним за всіма статтями: захоплення заручників, незаконне поводження зі зброєю, вчинення теракту і замах на життя правоохоронця. А втім, суд не дав чоловікові термін ув'язнення, який вимагало обвинувачення — 15 років. Також суд вирішив конфіскувати все майно засудженого.",
    "Україна - Шотландія: де дивитися поєдинок заключного туру Ліги націй УЄФА": "Вирішальний для України поєдинок проти Шотландії пройде в Кракові.\n\nУ вівторок, 27 вересня, збірна України зіграє заключний матч в рамках групового етапу Ліги націй УЄФА проти національної команди Шотландії.\n\nГра пройде в Кракові на стадіоні \"Краковія\" імені Юзефа Пілсудського. Обслужить цю зустріч грецький суддя Анастасіос Сідіропулос.\n\nЗбірна України з рахунком 3:0 програла перший поєдинок проти Шотландії в Глазго.\n\nВідео дня\n\nУкраїна - Шотландія: трансляція\n\nУ прямому ефірі матч покажуть телеканали \"1+1\", \"ICTV\", \"Суспільне\" та \"Інтер\" в рамках інформаційного марафону \"Єдині новини\". Канали транслюються в мережах кабельних операторів, на ОТТ-платформах і в мережі цифрового телебачення Т2.\n\nКрім того, матч Україна - Шотландія можна буде подивитися на Київстар ТБ. Також матч можна буде переглянути в записі на платформі.\n\nВідеотрансляція матчу України та Шотландії також відбудеться на YouTube-каналі Української Асоціації футболу.\n\nСтарт зустрічі призначений на 21:45 за київським часом. Коментувати зустріч буде Андрій Столярчук.\n\nНагадаємо, після п'яти турів групового етапу Ліги націй в активі збірної України 10 набраних очок. Команда Петракова йде на другій позиції в групі 1 дивізіону В, відстаючи від Шотландії на два очки.\n\nТаким чином, збірній України потрібно обов'язково вигравати у Шотландії, щоб посісти перше місце і завоювати путівку в дивізіон А Ліги націй.\n\nРаніше УНІАН повідомляв, що букмекери вважають фаворитом саме Україну у протистоянні з Шотландією.\n\nНагадаємо, в минулому сезоні Ліги націй збірна України виступала в дивізіоні А, але вилетіла в дивізіон В через скандальну технічну поразку від швейцарців за матч заключного туру, який не відбувся після того, як головний лікар Люцерна закрив збірну України в повному складі на карантин в Швейцарії. Матч скасували, а УЄФА зарахував технічну поразку української збірної. Апеляція УАФ була відхилена.\n\nЗбірна України, у якої було 6 очок, у підсумку посіла останнє місце в групі з Іспанією, Німеччиною та Швейцарією. Швейцарці, завдяки технічній перемозі обійшли українців, посівши третє місце з 6 очками.\n\nВас також можуть зацікавити новини:",
    "Конґрес США попередньо підтримав виділення $12 мільярдів допомоги Україні": "Учасники переговорів щодо проєкту короткострокового бюджету уряду США в Конґресі погодилися включити близько 12 мільярдів доларів нової допомоги Україні у відповідь на запит адміністрації Байдена.\n\nПро це повідомляє Reuters з посиланням на джерело, знайоме з ходом переговорів.\n\nЗазначається, що законопроєкт також міститиме фінансування для переселених афганських біженців.\n\nТака допомога Україні передбачена протягом перших трьох місяців 2023 фінансового року, що починається з 1 жовтня. Тобто, 12 млрд доларів допомоги передбачені до кінця 2022 календарного року.\n\nРаніше у вересні президент США Джо Байден звернувся до Конґресу з проханням виділити 11,7 мільярда доларів в рамках нової надзвичайної військової та економічної допомоги Україні.\n\nБілий дім заявляє, що кошти необхідні для підтримки темпів надання допомоги Україні протягом перших трьох місяців 2023 року фінансового року.\n\nЗгідно планів уряду, у 2023 році Україна проситиме у США макрофінансову допомогу у розмірі 1,5 млрд дол щомісяця, або 18 млрд дол за рік.\n\nВІДЕО ДНЯ\n\nДо півночі п'ятниці, 30 вересня, Конґрес має ухвалити бюджетний законопроєкт, який тимчасово фінансуватиме роботу уряду США до ухвалення закону про бюджет на 2023 фіскальний рік.\n\n\n\n\n\n",
    "Україна опиниться між циклоном та антициклоном: чого очікувати від погоди": "У перший день нового тижня на Україну очікує зміна погоди.\n\nНаша держава опиниться між атмосферними утвореннями – циклоном Стефанією та антициклоном Стефаном.\n\nВідповідну заяву зробила Наталка Діденко.\n\nShare to facebook Share to twitter Share to telegram Share to viber\n\nЗгідно з прогнозом синоптикині, у понеділок, 26 вересня, у більшості областей України очікуються періодичні дощі.\n\nСухим день буде лише в південних областях. На півдні та сході температура повітря досягатиме 24 градусів тепла.\n\nНа інших територіях, окрім південних, упродовж дня очікуються дощі. Стовпчики термометра показуватимуть +13…+18 градусів тепла.\n\nВітер – помірний або ж південно-західний.\n\nЯк писав «Вголос», львів'яни, яким повалене дерево розтрощило автівки, відсудили гроші в комунальників.\n\nІА \"Вголос\": НОВИНИ\n\nShare to facebook Share to twitter Share to telegram Share to viber",
    "Україна відповіла Ірану: Єдиною \"третьою стороною\" є іранські безпілотники": "В українському МЗС відреагували на заяву Ірану щодо іранських БПЛА на озброєнні російської армії, що Україні нібито треба утриматись від впливу якихось третіх сторін.\n\nДжерело: речник Міністерства закордонних справ Олег Ніколенко у коментарі Українській правді\n\nПряма мова: \"Єдиною \"третьою стороною\" є іранські безпілотники, які Україна вже безпосередньо збиває в своєму небі. Тегеран несе повну відповідальність за руйнацію відносин з Україною. Іран має негайно припинити постачання зброї РФ для вбивств українців, а не виправдовуватися фантазіями про \"зовнішній вплив\".\n\nЩо передувало:\n\nУкраїнська сторона ухвалила рішення позбавити посла Ірану в Україні акредитації, а також суттєво скоротити кількість дипломатичного персоналу іранського посольства у зв'язку з постачанням цією країною ударних безпілотників Росії.\n\nВ МЗС Ірану у відповідь на це \"порадили\" Україні \"утриматися від впливу третіх сторін, які прагнуть зруйнувати відносини між двома країнами\".\n\nУ серпні стало відомо, що Росія отримала від Ірану \"сотні\" безпілотників, які можуть бути використані під час її повномасштабного вторгнення в Україну – попри заклики Вашингтона до Тегерана не робити цього.\n\nПрезидент Володимир Зеленський доручив Міністерству закордонних справ відреагувати на факти використання російськими військами озброєння іранського виробництва.\n\nСлухайте також:\n\nСлухайте подкаст \"Кляті питання\": Apple Podcasts | Google Podcasts | Soundcloud | Overcast | АБУК | НВ. Подкасти",
    "Україна показала, що за нами правда, сила, ініціатива та впевненість у перемозі, - Зеленський (видео)": "Світ завжди тонко відчуває, хто справді відчуває свою силу, а хто намагається з усіх сил приховати слабкість і невпевненість.\n\nСьогодні завершуються заходи у Нью-Йорку в межах участі нашої держави в черговій сесії Генеральної Асамблеї ООН.\n\nПро це у своєму зверненні повідомив президент України Володимир Зеленський.\n\n“Це був результативний для України тиждень. Багато різних активностей – за моєю участю, за участю першої леді України, за участю Премʼєр-міністра та міністра закордонних справ. Україна показала, що не тільки правда за нами, а й сила за нами, ініціатива за нами, впевненість – саме у нас впевненість у перемозі. Світ завжди тонко відчуває такі речі. Хто насправді міцний, а хто вдає міцність. Хто справді відчуває свою силу, а хто намагається з усіх сил приховати слабкість і невпевненість”, - розповів Зеленський.\n\nУкраїна запропонувала на Генасамблеї формулу миру, свій шлях до стабілізації міжнародних відносин. І це було точно почуто світом. Реакція на виступ президента України на Генасамблеї – цілком позитивна. Різні країни однаково хотіли почути конкретику. Конкретику про те, як можна відновити мир, як завершити цю війну. Україна представила своє бачення. Чітке, логічне, справедливе й реалістичне.\n\nВолодимир Зеленський розповів про п’ять пунктів, які мають допомогти завершити війну.\n\nПерший: покарання агресора.\n\nДругий: захист життя, тобто вся необхідна допомога нашій державі в обороні.\n\nТретій пункт: відновлення безпеки й територіальна цілісність.\n\nЧетвертий пункт: гарантії безпеки.\n\nПʼятий: рішучість досягати всього цього разом з нами – рішучість світової більшості.\n\n“А що представила Росія? Знов недолугі виправдання, скарги та постійна брехлива пропаганда, від якої світ давно втомився, але російські представники досі її повторюють. Очевидний контраст із нами”, - наголосив Зеленський.\n\nПрезидент України взяв участь у спеціальному засіданні щодо продовольчої безпеки. Це одна з ключових тем цьогоріч в ООН – саме російська агресія зробила її настільки актуальною. Світ шукає засоби для захисту людей від голоду та цінової кризи, і Україні є що запропонувати. Ми постійно збільшуємо експорт продовольства, ми допомагаємо Продовольчій програмі ООН, відправляємо зерно як гуманітарну допомогу країнам, які цього потребують – Ефіопії, Сомалі.\n\n“Також цього тижня я взяв участь у кількох важливих форматах спілкування з інвесторами. Саміт під егідою “Форбс” – зібрання найбільших бізнесменів світу, які займаються благодійністю.\n\nВідеоконференція з представниками BlackRock і Goldman Sachs – вагомих світових гравців. Глобальна ініціатива Клінтонів. Кожен такий захід додає Україні уваги, додає конкретних проектів і вигід нашій державі, посилює нашу стійкість, наближає нашу перемогу”, - зазначив голова держави.\n\nПерша леді України зустрілась у Нью-Йорку з Ліз Трасс – новим премʼєр-міністром Великої Британії, і це була дуже предметна зустріч. З першою леді Франції Бріжит Макрон. Разом з премʼєром Денисом Шмигалем зустрілася з Антоніу Гутеррішем, Генсеком ООН. Загалом провела майже 20 зустрічей. На запрошення Шарля Мішеля Олена Зеленська взяла участь у форумі “Жінки в конфліктах”, який відбувся на платформі Генасамблеї. Представила спеціальний благодійний фонд – Фундацію Олени Зеленської, щоб акумулювати ще більше підтримки для українців, саме для гуманітарного напрямку – передусім освіти, медицини, відновлення зруйнованого російськими ударами. Створюємо всю необхідну інституційну основу, щоб кожен у світі міг допомагати нам так, як це максимально ефективно, швидко та надійно”, - розповів президент України.\n\nПремʼєр-міністр України провів десятки зустрічей високого рівня. Вони були присвячені ситуації на Запорізькій АЕС, розширенню оборонної, фінансової та санкційної підтримки, підтримці в підготовці нашої країни до зими, підтримка у відбудові. Під час кожної зустрічі був наголос на тому, що російський терор має отримати чітку глобальну відповідь – військову, економічну та юридичну, зокрема визнання Росії державою – спонсором тероризму.\n\n“Представили у Нью-Йорку наші пропозиції щодо гарантій безпеки для України, для Європи та світу – проект, напрацьований групою Єрмака-Расмуссена. Також відбулися зустрічі Дениса Шмигаля з керівниками Міжнародного валютного фонду, Світового банку, інших фінансових та інвестиційних мейджорів світу”, - розповів президент.\n\nЗеленський також відзначив переговори з премʼєр-міністром Японії – держави, яка незабаром головуватиме в “Групі семи” і в Раді Безпеки ООН. Обговорили наші пріоритети. Відбулися переговори з премʼєр-міністром Іраку – це новий партнер для України, важливий партнер. Міністр закордонних справ провів понад 30 зустрічей, і переважна більшість із них – з представниками країн, які не є нашими традиційними партнерами.\n\n“Дуже важливий захід відбувся сьогодні в Ізюмі на Харківщині. Представники майже двадцяти дипломатичних місій – держав Балтії та сходу Європи, Німеччини, Франції, Іспанії, Словенії, Хорватії, Данії, Швеції, Швейцарії, Туреччини, Посол ЄС – на власні очі побачили, що залишили по собі російські окупанти. Розбиті будинки, катівні, масове поховання... Світ знатиме повну інформацію щодо кожного злочину Росії на тимчасово окупованих територіях”, - пообіцяв Зеленський.\n\nВін наголосив, що абсолютно справедливо світ відреагує і на псевдореферендуми – вони будуть однозначно засуджені, і на злочинну мобілізацію, яку окупанти намагаються зараз провести в Криму та в інших частинах України, які вони поки контролюють. Це ж не просто злочини проти міжнародного права та права України. Це злочини проти конкретних людей, проти народу.\n\n“Зараз у Криму в місцях компактного проживання киримли намагаються знайти та мобілізувати якнайбільше чоловіків. Ми вже маємо докази цього. Це свідоме намагання Росії знищити кримськотатарський народ, це свідоме намагання держави-агресора забрати життя у якнайбільшої кількості мешканців території, на яку зайшли російські війська. У мене є просте прохання до всіх наших людей, які перебувають на тимчасово окупованій території: робіть головне – бережіть своє життя й допомагайте нам послаблювати та знищувати окупантів. У будь-який спосіб ховайтеся від російської мобілізації. Уникайте повісток. Намагайтеся виїхати на вільну територію України. Але якщо ви все ж потрапите до російської армії, то саботуйте будь-яку ворожу активність, заважайте будь-яким російським операціям, передавайте нам усю важливу інформацію щодо окупантів – їхніх баз, штабів, складів з боєприпасами. І за першої ж нагоди переходьте на наші позиції. Робіть усе, щоб зберегти життя і допомогти звільнити Україну”, - закликав Володимир Зеленський.\n\nВід початку активних дій на сході нашої держави у вересні вже звільнено близько 9 тисяч квадратних кілометрів території, близько 400 населених пунктів. Цього відчутного результату досягнуто й завдяки тому, що наші люди на тимчасово окупованій території нам допомагають.\n\n“Передавайте нашим спецслужбам усі дані про тих, хто організовує й допомагає проводити цей фарс із псевдореферендумами. Передавайте всю інформацію про російську мобілізацію, про російську армію загалом. Допомагайте тим в окупованих районах, хто цього потребує: літнім людям, одиноким, родинам із дітьми. Україна повернеться на всю свою землю, і маємо зберегти там якнайбільше наших людей”, - розповів очільник України.\n\nСьогодні керівник Офісу президента Андрій Єрмак провів нараду щодо допомоги українцям, яких звільнили з полону. Були керівник ГУР, керівник Нацгвардії, міністри внутрішніх справ, оборони, охорони здоровʼя, соціальної політики, представники МЗС, омбудсмен. Наші воїни мають отримати все необхідне, реальну допомогу, будь-яке сприяння. Держава вміє бути вдячною своїм героям.\n\n“Сьогодні для ударів на Дніпропетровщині та по Одесі російська армія застосувала іранські безпілотники. Я доручив МЗС жорстко відреагувати на цей факт. Світ знатиме про кожен факт колаборації зі злом, і це матиме відповідні наслідки. Вже ухвалено рішення позбавити Посла Ірану в Україні акредитації, а також суттєво скоротити кількість дипломатичного персоналу Посольства Ірану”, - повідомив президент.\n\nВін нагадав, що шість іранських безпілотників збито нашими зенітниками повітряних командувань “Схід” та “Південь”. Ще один збила протиповітряна оборона Військово-Морських сил. Окрім того, силами повітряного командування “Центр” за сьогодні на півдні України збито російський штурмовик і гвинтокрил.\n\n“І щойно мені доповіли про збиття зенітниками командування “Південь” іще одного ударного іранського безпілотника”, - підсумував президент.\n\nЯк раніше повідомляв Володимир Зеленський, кожного дня Україна втрачає на війні проти російської окупації 50 захисників. Це у пʼять разів менше, ніж втрачає Росія.",
    "Зеленський: Україна гарантує російським полоненим три речі": "Президент України Володимир Зеленський закликає росіян уникати мобілізації або здаватися в полон, наголосивши, що наша держава гарантує кожному полоненому три речі.\n\nЯк повідомляє Укрінформ, про це Володимир Зеленський сказав у відеозверненні, частину якого виголосив російською мовою.\n\n«Не взять повестку лучше, чем погибнуть на чужой земле военным преступником. Убежать от этой преступной мобилизации лучше, чем быть искалеченным и еще потом отвечать перед судом за участие в агрессивной войне. Сдаться в украинский плен лучше, чем погибнуть под ударами нашего оружия, под абсолютно справедливыми нашими ударами, потому что Украина в этой войне защищается», - зазначив Зеленський.\n\nВін зауважив, що оголошена в рф злочинна мобілізація не випадково відразу ж була названа самими ж громадянами росії «могилізацією». За його словами, російська влада чудово розуміє, що відправляє своїх громадян на смерть та інших варіантів не передбачено.\n\nГлава держави вказав, що російських командирів не хвилюють життя росіян – їм просто потрібно заповнювати порожні місця після вбитих, поранених, солдатів, які втекли або потрапили в полон.\n\nЗвертаючись до росіян, Зеленський заявив, що зараз ключовий момент для них усіх - час, коли вирішується, чи закінчиться їхнє життя. А також пообіцяв, що у разі здачі в полон Україна гарантує полоненим три речі.\n\n«Украина гарантирует каждому российскому солдату, который сдастся в плен, три вещи. Первое: с вами будут обращаться цивилизованно, в соответствии со всеми конвенциями. Второе: никто не узнает обстоятельства того, как вы сдались в плен, никто в россии не узнает, что ваша сдача в плен была добровольной. И третье: если вы будете бояться возвращаться в россию и сами не захотите обмена, мы найдём способ обеспечить и это», - запевнив Президент.\n\nВін додав, що українці захищають найсвітліше - своє життя, наших дітей, нашу свободу, а росія несе зло.\n\n«Украина сделает все для своей победы. И каждый гражданин россии должен понимать: никакие ухищрения оккупанту не помогут. Я вам обіщаю», - констував Зеленський.\n\nЯк повідомлялося, 21 вересня, президент росії путін заявив, що підписав указ про часткову мобілізацію. Міністр оборони рф шойгу повідомив, що в її рамках будуть призвані 300 тисяч резервістів. Пізніше з'явилася інформація, що у засекреченому пункті відповідного указу путіна зазначено іншу кількість мобілізованих - 1-1,2 млн осіб.",
    "Немобілізовані росіяни вже телефонують в Україну стосовно здачі в полон, - ГУР": "На гарячу лінію центру приймання звернень щодо здачі в полон \"Хочу жити\" телефонують ті росіяни, яких ще не мобілізували в РФ.\n\nПро це повідомляє РБК-Україна з посиланням на виступ представника ГУР МО України Андрія Юсова в ефірі національного телемарафону.\n\n\"Дуже багато зараз звернень на гарячу лінію від новомобілізованих росіян або навіть від тих, хто ще не мобілізований. Дзвонять і кажуть: \"У разі, якщо мене мобілізують, які мої дії, що я маю зробити, як правильно здатися?\", - заявив Юсов.\n\nВін пояснює це низькою мотивацією та відповідним психоемоційним станом серед цієї мобілізаційної хвилі. Таким же алгоритмом користуються і кримчани.\n\nЮсов повідомив, що в Донецькій та Луганській областях мобілізація \"почалася та одразу закінчилася\", бо там уже нема кого мобілізувати. Серед чоловіків залишилися тільки ті, хто працює на якихось підприємствах, а також хворі.\n\n\"Після псевдореферендумів та насильницької паспортизації окупанти можуть почати мобілізувати чоловіків і на інших тимчасово окупованих територіях України\", - допустив представник ГУР.",
    "Україна – Вірменія – 5:0": "Збірна України розгромила Вірменію в матчі п'ятого туру Ліги Націй УЄФА. Виїзний поєдинок закінчився з рахунком 5:0 на користь \"синьо-жовтих\".\n\nДжерело: \"Суспільне Спорт\"\n\nДеталі: Рахунок поєдинку було відкрито на 22-й хвилині. Свій дебютний гол за головну команду країни провів захисник Олександр Тимчик, який скористався прострілом Олександра Зубкова.\n\nРешту голів було відкладено до другої половини зустрічі. На 57-й хвилині тандем Тимчика із Зубковим подвоїв перевагу гостей. Тепер вже захисник, пройшовши правим флангом, прострілював до штрафного, а вінгер одним дотиком спрямовував м'яч у ворота.\n\nЩе за 12 хвилин Україна організувала динамічну комбінацію, яку навісом закінчував Зубков. До м'яча, що опускався поблизу воріт господарів, першим встиг нападник Артем Довбик, що оформив розгром суперника - 3:0.\n\nДо чотирьох голів різницю в рахунку доводив уже півзахисник Данило Ігнатенко. Той з-за меж карного майданчика влучно поклав м'яч у нижній кут воріт.\n\nКрапку ж поставив п'ятий гол України. Його записав на свій рахунок Довбик, що оформив дубль, додавши до нього результативну передачу.\n\nВІДЕО ДНЯ\n\nНагадаємо: Команда Олександра Петракова розпочала тиждень з розгромної поразки від Шотландії (0:3). Та через неї втратила лідерство у групі \"B1\" напередодні двох заключних матчів поточного розіграшу турніру - проти Вірменії та номінально домашньої зустрічі з шотландцями в Польщі.\n\nУкраїна зустрічалася з Вірменією в третьому турі Ліги Націй. Тоді підопічним Петракова вдалося розгромити суперника в польській Лодзі, де \"синьо-жовті\" проводили домашні матчі на тлі повномаштабної війни в Україні.\n\nУ порівнянні з грою проти Шотландії до складу збірної України повернувся захисник англійського \"Евертона\" Віталій Миколенко. Перший матч команди цього тижня він пропускав через пошкодження.",
    "Президентка \"Карітас Україна\": Кожен покликаний бути даром для інших людей": "За час повномасшабного вторгення жінки та жіночі організації зіштовхуються з новими викликами.\n\nТетяна Ставнича, президентка благодійної організації \"Карітас Україна\" розповіла про підготовку до війни, про допомогу людям в потребі, про побудову горизонтальних зв’язків в суспільстві, а також про новий досвід волонтерської роботи, що змінює нашу ідентичність.\n\n***\n\n– Повномасштабна війна Росії проти України триває вже понад пів року. Чи було у вас передчуття цієї війни? І як ви проходите це випробування українського народу?\n\n– Чи було передчуття тої війни? Добре питання. Я думаю, що десь у всіх було – перед війною зростала напруга в суспільстві. І я думаю, що кожен по собі якось готувався. Хоча, я думаю, в кожного було бажання, щоби цього не було, і майже невіра, що такого не може статися. Але я думаю, що насправді поза тим кожен десь готувався у свій спосіб. Ми як організація, як \"Карітас\", я особисто – ми всі готувалися так само різними зустрічами, планами.\n\nЯк я проживаю цей час? Я його проживаю спільнотою. Спільнотою – колом людей, які об’єдналися навколо місії і навколо цієї ідеї любові для ближнього, любові в дії.\n\n– Ви кажете, що \"Карітас Україна\" організаційно готувався до початку війни. Як це відбувалося? Як ви оцінювали перспективи і можливі потенційні виклики перед організацією, зокрема потреби вразливих груп та жінок?\n\n– Підготовка до більш масштабного вторгнення почалася ще минулого року організаційно. Але хоч ми тримали всі можливі сценарії в нашому полі зору, було більше зосередження на східну частину України. А з грудня ми почали більш серйозно розглядати інші сценарії і почали готувати цілу нашу мережу до можливого вторгнення.\n\nНаша місія – це допомагати людям у потребі. Ясно, що ми думали, які можуть бути потреби, якщо би було повномасштабне вторгнення. Ми спиралися так само на досвід, що ми мали на сході в 2014 році. Ми думали, що може бути багато людей в транзиті, багато переселенців. І кожен наш центр виробляв конкретні плани, що ми будемо робити, якщо би в нас було багато переселенців.\n\nТак само ми зустрічалися як спільнота, обговорювали, які наші сильні сторони, як ми можемо найкраще. Також дуже важливий аспект нашої підготовки – заохочення кожного центру, щоби вони так само єдналися на місцевому рівні. Особливо місцева влада – вона організувала маленькі координаційні штаби, і кожен наш центр збирався органічно входити в ці штаби, щоби бути частиною загальної відповіді.\n\n– Фактично ви говорите про горизонтальні зв’язки, які успішно були побудовані під час цього конфлікту. І вони спрацювали.\n\n– Так. Це дуже цікаво, бо наш досвід показав субсидіарність – тобто ухвалювати рішення чи робити акції добре на найнижчому рівні, не варто все скидати наверх. Є певні функції, які належать до верху, а є певні функції, які краще виконуються на місцевому рівні. І тут наші зв’язки були надзвичайні, бо як почалися потреби між різними центрами, вони перекидали допомогу з одного центру на другий. Навіть не виходячи наверх, на національний рівень. Вони між собою дуже багато проблем могли розв’язати такими паралелями.\n\nТетяна Ставнича, президентка благодійної організації \"Карітас Україна\"\n\n– У своїй роботі \"Карітас\" опирається на структуру греко-католицької церкви, також залучає допомогу волонтерів, і також ми бачимо зараз все більшу підтримку бізнесу і міжнародних організацій. Поділіться цим досвідом взаємодії між різними середовищами. Як ця взаємодія створює синергію і як вона працює зараз, зокрема щодо допомоги жінкам, жінкам з дітьми, а також іншим вразливим групам?\n\n– \"Карітас\" – це місцева організація. Ми існуємо вже в Україні 30 років, і в тому ми є частиною цілої тканини нашого суспільства. Власне, що ми бачимо? Що ця тканина, кожна нитка, яка вкладається в цю тканину, – це є і громадське суспільство, це є місцева влада, це є бізнес, це є громадські організації, це є волонтери – вони творять таку тканину. І та тканина втрималася, вона втримала цю напругу, цей удар, і вона дає силу. Вона дає силу далі працювати і рухатися вперед.\n\nНавіть в ті перші дні війни, що ми бачили, – що це була органічна відповідь українського суспільства на це лихо, яке прийшло на українські землі. І це була надзвичайна солідарність. І власне ця тканина, тримання кожної частинки, нитки без перебільшення, без того, що одна перебирає другу, воно дає такий баланс і воно дає нам спроможність, щоб ми дуже гнучко відповідали на ті потреби.\n\nЯ можу дати один приклад. На початку війни, ми поїхали до Львова, де ми підтримували один маленький центр, шелтер. Це було тимчасове житло, яке надав один бізнесмен – він відкрив свої приміщення для групи 25 переселенців на день. Люди до нього приїжджали транзитом. Міська влада їх спрямовувала туди, їх реєструвала. А ми допомагали з харчуванням, ми довозили туди два рази на день харчування. І в такий спосіб ці три гілки: місцева влада, місцевий бізнес і місцеві неурядові організації, – давали відповідь для дуже багатьох людей.\n\n– Чи можете розповісти історію, як ваша допомога змогла досягнути жінок?\n\n– Ясно, що в даний момент жінки є одними з наших основних бенефіціарів. Більше половина отримувачів наших послуг, нашої допомоги – це є жінки з дітьми. Так само вони дуже часто з собою мають людей похилого віку. Це можуть бути їхні бабусі, дідусі, що з ними виїжджають так само. Насправді на них є цілеспрямована наша допомога. Вони є більша частина. У нас є особливі пакети, які ми розробили для харчування, якщо є немовлятка, якщо є діти. Ми маємо особливі пакети для людей з особливими потребами. І такі спеціалізовані види допомоги для людей, які власне крутяться навколо жіночого простору.\n\n– За пів року війни, як змінилися потреби вразливих верств населення, зокрема жінок з дітьми, яким допомагає \"Капітас\"? І якими, на вашу думку, будуть ці потреби в найближчий місяць, півроку, рік?\n\n– Потреби справді мінялися. На початку, коли почалося це повномасштабне вторгнення, наші центри в більшості зустрічали людей в транзиті. Це були люди, жінки, які прямували до кордону. Вони переїжджали через наші центри. І для цього вони мали певні потреби – щось гаряче з’їсти, попити, десь поспати, помитися. У деяких випадках допомагали їм далі з транспортом на їхньому шляху, куди вони планували собі їхати. То на початках. Також у нас були шатри, які ми ставили біля кордону для тих жінок, які застрягли в довгих чергах з маленькими дітьми. Там також були, крім гарячих обідів, місця обігріву, місце, де вони могли присісти і трошки відпочити.\n\nЗ часом ця динаміка почала мінятися. Люди, які приїжджали до наших центрів, скоріше готові були лишитися або в Центральній, або в Західній Україні, і вони вже не хотіли їхати до кордону і перетинати його. І тут уже потреба була в більш стабільній гуманітарній послузі. Це є продуктові набори різних видів. Це можуть бути продуктові чи гігієнічні набори на тиждень, на місяць. Це допомога власне знайти житло чи більше інтегруватися. Також у нас почали активно діяти дитячі простори, де діти могли прийти побавитися, побути трошки дітьми в своїй драмі, яка відбувалася, щоб вони себе відчули дітьми. І щоби мами могли також трошки відпочити. І ця та інші послуги, про які я розказувала, зростають.\n\nАле якщо дивитися далі на наступні кілька місяців, насправді великий акцент зараз ставиться на питанні житла, більш стабільного, гідного житла. Питання підготовки до зими. Продовжуючи всі ці послуги, які ми дотепер надавали, також до них додаються проєкти, які будуть будувати спроможність людини відновити своє життя, стати на ноги, щоб знайти спосіб, як інтегруватися в місцеве населення і як почати діяти самостійно. Наші програми будуть саме на цьому наголошувати в наступний, я можу сказати, напевно, рік часу.\n\n– Фактично мова йде про відбудову країни і про повернення до життя після війни? Ми розуміємо, що такі трансформаційні процеси будуть відбуватися, і \"Карітас\" уже думає про те, як допомогти людям у потребі знайти своє гідне місце в цьому процесі відбудови?\n\n– Так, це насправді є про відбудову. Але, знаєте, цікавий феномен. У травні ми робили короткий аналіз з директорами наших центрів і всі вони згадували про потребу, що самі бенефіціари хочуть бути дієвими, вони хочуть допомагати. Тому багато з них ставали нашими волонтерами. Деякі навіть ставали в ряд наших працівників. І ця потреба відчутися спроможним є важлива для людського життя.\n\nТак само ще одна річ – про важливість побудови соціальної згуртованості. Це є фасилітація, миробудування всередині певної спільноти. Оце були такі речі, про які ще в травні наші директори нам згадували, про важливість. З однієї сторони, дивимося вперед на відбудову. А, з другої сторони, відбудовуємо і вже також.\n\n– У продовження такої думки ще одне питання – про волонтерський рух. Національні опитування свідчать про те, що 70% жінок залучені до волонтерства. Ми знаємо, що \"Карітас\" об’єднав довкола себе майже 3 тисячі волонтерів та волонтерок. Про що свідчать такі процеси волонтерства й активної соціальної залученості? І як це впливатиме надалі на нашу національну ідентичність?\n\n– Я думаю, що цей сильний вибух волонтерства просто виявляє щось, що вже існувало. Це таке глибоке відчуття солідарності в українському народі. Це відчуття, що кожна людина має свою роль, має свою важливість у суспільних викликах. Я думаю, вона завжди була присутня, а тут просто дуже сильно виявилася. Я думаю, ця енергія, це виявлення, яке ми зараз бачимо, – нам треба його підтримати і далі розвивати. Тому що воно буде грати дуже ключову роль у майбутньому у відбудові країни і взагалі в становленні такої країни і тих всіх способів, як ми співдіємо. Ця енергія, ця солідарність, це виявлення ініціативності допомагати один одному в розумний спосіб – воно буде дуже важливе в майбутньому.\n\nТетяна Ставнича: \"Що я би побажала світові і Україні – це солідарність\"\n\n– У ваших інтерв’ю ви говорите про те, що допомога зцілює не тільки того, хто цю допомогу отримує, а й того, хто цю допомогу дає. Чи відчуваєте ви, що ваша робота і робота громадських ініціатив та організацій є можливістю для нашого суспільства отримати це зцілення?\n\n– Безперечно. Я можу сказати, що це зцілення відбувається не тільки серед тих людей, які до нас приходять як бенефіціари і потому проходять цей шлях до волонтерства і до співпраці з нами. А воно відбувається з нами самими. Бо кожна людина в Україні зараз переживає ці події, які відбуваються. Я бачу, що ми самі зцілюємося тим, кожен з нас.\n\nКоли думати про це слово зцілення, що то значить? То значить робити цілісним. Так? Цілісним, інтегрованим. Ми як люди покликані, десь глибоко всередині ми маємо цю потребу для спільноти, для стосунків з іншими людьми. В якийсь глибокий спосіб кожен покликаний бути даром для інших людей. І якраз у тому, що ми робимо, в нашому служінні це дуже сильно виявляється, це дуже сильно показується. Воно дуже чітко видно, наскільки кожен з нас є дар для другої людини. Я думаю, що це гроно – це буде та основа зцілення українського народу. Це є власне та глибока солідарність, глибока людська гідність і глибокий зв’язок, який існує між людьми в суспільстві.\n\n– \"Карітас\" означає милосердя. Як вам здається, у цей момент, у момент, коли війна в Україні є без перебільшення війною між добром і злом, чи бачить цілий світ масштаб цієї боротьби? І чи виносить світ урок безкорисливої любові та милосердності?\n\n– Я думаю, що дуже багато людей це бачать. А навіть більша частина людей це відчувають у своєму серці. Я мала нагоду, особливо в перших місяцях, виступати на різних панельних дискусіях, якихось мініконференціях з людьми за кордоном. І що я бачила – у кожного це було, їхні серця були зворушені. В такий спосіб, що я раніше такого не спостерігала при зустрічах. А це було глибоке бажання, вони хотіли так само робити це добро. Для них воно було вкрай необхідне для своєї інтегрованості, для своєї цілісності. Щоби коли ти дивишся на зло, щоби зробити добро у відсіч. І я думаю, що це відчувається глибоко в серцях дуже багатьох людей.\n\n– Що би ви побажали світові і загалом українцям? Як нам зберегти людяність? Як не опускати рук та підтримувати тих, хто потребує нашої підтримки?\n\n– Що я би побажала світові і Україні – це солідарність. Насправді солідарність – це є вміння бачити реалії і реагувати на реальну ситуацію, яка відбувається, відповідати на неї солідарно, відповідати на неї тим, що ти бачиш другу людину, ти бачиш того ближнього і ти бачиш їхні потреби і стараєшся на них відповісти. І це є взаємні відносини. Кожен бачить другого. Так само, як я бачу вас, як ви бачите мене, і кожен з нас спостерігає, і десь творимо разом цю тканину суспільства, тканину життя разом.\n\nЩо робити, щоб зберегти цю людяність? Просто діяти. Коли ти бачиш зло, коли ти бачиш несправедливість, потрібно діяти, треба щось робити. А це є ця любов дії. Це є надія, яка виявляється у дії, допомозі іншим.\n\nІнтерв’ю підготовлене в рамках інформаційного проєкту \"Жіночий рух та війна\", що реалізовується громадською організацією Український Жіночий Конгрес за сприяння Національного Демократичного Інституту (НДІ) та завдяки щедрій підтримці Міністерства міжнародних справ Канади.\n\nДумки, висновки чи рекомендації належать авторам/авторкам і не обов’язково відображають погляди НДІ, Міністерства міжнародних справ Канади чи Уряду Канади.",
    "Україна та Польща поглиблять співпрацю в освіті": "Країни планують поглиблювати співпрацю освітніх систем та інституцій двох країн Друкувати\n\nЗапитати\n\nНадіслати другу\n\nПоділитись\n\nПідписатись на новини Введіть e-mail адресу:\n\nУкраїна та Польща поглиблять співпрацю в освіті\n\nМіністерство освіти і науки України та Міністерство освіти і науки Польщі підписали декларацію про співробітництво у галузі освіти, що передбачає поглиблення співпраці освітніх систем та інституцій двох країн.\n\nПідписання декларації відбулося під час саміту ООН з питань трансформації освіти, що відбувся у Нью-Йорку.\n\nДекларація передбачає співпрацю у реалізації спільних проєктів між українськими та польськими закладами освіти, співпраця між польськими та українськими здобувачами освіти та педагогічними працівниками.\n\nОкрім того, передбачається обмін інформацією про системи освіти України та Польщі, надання доступу українським здобувачам освіти та працівникам системи освіти до освітніх інструментів та нових технологій Польщі тощо.\n\nОсвіта.ua\n\n26.09.2022",
    "Україна скликає термінове засідання Радбезу ООН через \"референдуми\"": "Україна ініціює скликання термінового засідання Ради безпеки ООН у зв'язку з проведенням Росією псевдореферендумів на окупованих територіях.\n\nДжерело: речник МЗС України Олег Ніколенко у Twitter\n\nДослівно: \"Україна запросила скликання термінового засідання Ради Безпеки ООН у зв'язку з проведенням Росією фейкових референдумів на окупованих територіях України.\n\nРосія має бути притягнута до відповідальності за подальші спроби змінити міжнародно визнані кордони України в порушення статуту ООН\".\n\nПередісторія:",
    "Молодіжне Євро-2023: де дивитися футбольну гру Україна - Словаччина": "27 вересня футболісти молодіжної збірної України зіграє другий матч плей-офф кваліфікації чемпіонату Європи-2023 (U21) з командою Словаччини.\n\nПоєдинок, які вирішить, чи зуміють підопічні Руслана Ротаня потрапити на європейську першість, можна буде побачити на регіональних каналах Суспільного мовлення, а також на YouTube-каналі Української асоціації футболу, передає Укрінформ.\n\nНомінально домашня зустріч нашої команди відбудеться у польському місті Бельсько-Бяла на Муніципальному стадіоні і розпочнеться о 18.30.\n\nНа цей матч УЄФА призначив суддів з Норвегії. Головний арбітр - Рохіт Саггі. Асистенти на лініях - Гейр Ісаксен та Мортен Єнсен, четвертий рефері - Сіверт Екснес-Амланн.\n\nЯк повідомляв Укрінформ, у виїзному поєдинку українська збірна у словацькому місті Жиліна поступилася господарям поля з рахунком 2:3.\n\nФото: futbalsfz.sk.",
    "Україна є джерелом натхнення для всього вільного світу": "Спецпроєкт НАЗК \"UKRAINE NOW. Візія майбутнього\"\n\nЩо могла зробити Україна, щоб запобігти російській агресії? Як ця війна змінює Україну та весь вільний світ? Що ми можемо зробити, щоб гарантувати перемогу України? І нарешті, на яких підставах має бути забезпечене відновлення України?\n\nСаме ці питання ми обговорювали під час інтерв'ю з НАЗК.\n\nЯ не впевнений, що Україна могла багато зробити для запобігання агресії, тому що путін справді був погано проінформований про Україну. Очевидно, він вірив, що більшість українців хочуть, аби росія їх поглинула, а російське вторгнення їх звільнило.\n\nВін вірив у це, тому що не дослухався до реальної інформації від справжніх українців. Він слухав лише тих, хто з ним погоджувався. Це типова помилка авторитарного лідера.\n\nЯ вважаю, що є провина решти світу, Сполучених Штатів та інших країн НАТО, які не змогли відповісти на цілу серію агресій, здійснених росією. Це стосується не лише окупації Криму та Донбасу в 2014-му році, але й окупації частини Грузії, російської інтервенції в Сирії, Венесуелі та багатьох інших місцях.\n\nРешта західного світу була винна в тому, що ігнорувала ці ранні агресії та не думала, що росія була справді налаштована серйозно, коли дійшла до України. Саме в цьому, я думаю, криється справжня провина.\n\nАле я не впевнений, що сама Україна могла б багато зробити для стримування цієї атаки.\n\nПеремога України дає чудову можливість реформувати українські інституції згори донизу. Соціолог Чарльз Тіллі сказав, що \"війна створює державу, а держава створює війну\".\n\nІсторично саме військовий конфлікт спонукав модернізацію держав. Тому якщо у вас є дуже корумпована держава, де офіцери крадуть у свого народу, матеріали розтягують, то ви програєте наступну війну. І це, здається, саме те, що відбувається з російської сторони: ми отримуємо повідомлення про те, що російським солдатам не платять, їх не годують, тому що їхні офіцери крадуть.\n\nАле з іншого боку, війна створила величезні стимули для національної єдності. Я вважаю, що для решти світу було вкрай надихаюче спостерігати за тим, як українці об'єдналися, щоб захистити власний суверенітет і власну свободу.\n\nУ багатьох українців з'явилося усвідомлення, що, якщо вони будуть красти у держави, то не виживуть, а їхні родини не переживуть війну.\n\nСподіваюся, що цей спільний досвід зміцнить українську національну ідентичність і змінить природу українських інституцій після закінчення війни.\n\nСаме таке усвідомлення сприяє розбудові нації – розуміння, що існує національна єдність і певна національна мета, якої всі прагнуть. І я думаю, що це також може бути одним із наслідків війни.\n\nВійна, яка зараз триває в Україні, в дійсності стосується не лише її. По суті йдеться про весь демократичний порядок, збудований після 1989 чи 1991 років, коли колишній радянський союз розпався. Адже це призвело до значного збільшення кількості демократичних країн. Тож усі держави, які були колишніми членами \"Варшавського договору\", тепер могли вільно визначати своє майбутнє і бути незалежними.\n\nСаме це, гадаю, насправді не подобається путіну. Річ не у військовій загрозі з боку розширеного НАТО, а в тому, що всі ці країни не хотіли бути підданими росії. Вони хотіли бути незалежними, суверенними країнами, які могли б приймати власні рішення.\n\nЄдине, в що я не вірю, це в те, що стало свого роду загальноприйнятою думкою багатьох кіл на Заході: що війна начебто зайшла в глухий кут, що жодна зі сторін не може отримати жодних здобутків, і що це буде довга війна, так само, як це відбувалося на Донбасі після 2014-го року.\n\nЯ вважаю, що це дуже небезпечна точка зору, оскільки в такому разі це означає, що, якщо люди хочуть миру, якщо вони хочуть відновити економіку регіону, то мають відбутись мирні переговори на основі поточного розташування сил. І я думаю, що це було б вкрай катастрофічно, оскільки означає, що росія залишить контроль над більшою частиною Донбасу, а потім і більшою частиною півдня України. Таке положення справ стало би для росіян винагородою за агресію.\n\nКрім того, це не вирішить глибинних причин війни, тому що росія не буде задоволена утриманням лише цієї частини України – щойно вони переозброяться і відчують себе сильнішими, вони відновлять війну. Тож у кращому разі це буде тимчасове перемир'я.\n\nФактично найважливіша мета, яка, вважаю, є цілком досяжною, це, власне, зараз звільнити південь України. Очевидно, що з економічних міркувань велика увага приділяється Херсону та регіону, який межує з Чорним морем. Дуже важливо повернути ці території під контроль України, тому що ви (українці – ред.) повинні мати можливість експортувати.\n\nНа щастя, завдяки угоді, укладеній за посередництва Туреччини та ООН, тепер експорт йде з Одеси. Але, відверто кажучи, всі чорноморські порти є критичними для економічного майбутнього України. Тож звільнення південних областей зараз є особливо актуальним. І я вірю, що це те, чого можна досягти до кінця цього року.\n\nСерйозні переговори з росією ви можете провадити лише після того, як росіяни зазнають військової поразки і відчують, що їхні позиції руйнуються. Цієї миті у вас можуть бути серйозні перемовини про майбутнє відносин між двома державами. Але не до того, коли це станеться.\n\nРівень підтримки, яку Україна отримує сьогодні, є справді вражаючим. Сам факт, що Німеччина вже надає підтримку Україні, нехай повільно та неохоче, свідчить про великі зміни в їхній зовнішній політиці.\n\nАле допомогу можна було б надавати швидше. Сполучені Штати могли б постачати системи HIMARS швидше і більше. Україна також потребує й іншого озброєння, і я сподіваюся, що його постачання буде прискорене.\n\nБагато що по суті залежить від того, чи відбудеться перелом у війні. Адже, як я вже сказав, найбільш руйнівною є віра в те, що Україна перебуває в тривалій війні. Влітку видання \"The Economist\" вийшло з обкладинкою про Україну та росію під назвою \"Як перемогти у довгій війні\".\n\nЯкщо люди вірять, що це буде довга війна, яка триватиме роками, це погана ситуація, оскільки саме це спонукає всі зовнішні сили почати тиснути на Україну, щоб вона пішла на поступки. Тому я дійсно вважаю, що вам потрібен певний перелом. Якби Херсон вдалося звільнити найближчими місяцями, це було б дуже потужною демонстрацією того, що Україна має ще багато військових спроможностей.\n\nВимоги України щодо відновлення будуть величезними. І всі друзі України ззовні повинні будуть до цього долучитись, коли війна закінчиться. Я думаю, що головна відповідальність ляже на європейців, які зроблять чимало задля підтримки відбудови.\n\nАле нам потрібно звернути увагу на політичний бік відновлення, а не лише на економічний, оскільки Україна була дуже залежною від старої важкої промисловості 20-го століття, виробництва сталі, вугілля та добрив, і всіх цих великих промислових підприємств, які були переважно у східній частині України.\n\nУкраїні в будь-якому випадку потрібно було здійснити перехід до економіки знань, заснованої на технологіях. І тому є економічна можливість робити інвестиції не у відновлення цієї старої важкої промисловості, а у справжню модернізацію української економіки в цілому, використовуючи досить значний розумовий потенціал молодих українців.\n\nВажливо змінити природу української політики.\n\nЯ знаю, що зараз існує антиолігархічний закон, який вимагає відносити людей, класифікованих як олігархи, до спеціальної категорії, яка зазнає обмежень з боку держави. Я вважаю, що є ще одна дуже важлива річ – це реформа медіасектору.\n\nАдже однією з великих довоєнних проблем було те, що кожен великий медіаканал перебував під контролем якогось олігарха та використовувався для захисту його інтересів. Гадаю, що, коли ми закінчимо війну, цю систему потрібно буде змінити.\n\nСанкції насправді будуть більш ефективними, ніж люди собі уявляють. Насамперед у технологічному плані, тому що багато російської промисловості, включно з військовою, фактично залежить від західних технологій. І ви вже бачите великі проблеми, з якими зіштовхнулася росія.\n\nЗ політичних міркувань, думаю, Європа зрештою відмовиться від російської енергії. Але це, очевидно, є політично складним завданням, і це займе час.\n\nЄ багато окремих олігархів, які досі не потрапили під санкції. І їм багато чого сходить з рук. Вони або їхні родини можуть насолоджуватися життям на Заході. І продовжують підтримувати путіна.\n\nЗа межами Росії є проросійські олігархи, які також можуть потрапити під санкції Заходу. Тому, я вважаю, що потрібно багато зробити для переслідування цих людей і розширення цього списку.\n\nЯ дійсно вважаю, що все зараз залежить від успіху військових дій і потоку зовнішньої підтримки.\n\nУкраїнська економіка за час війни постраждала справді неймовірно. І вона не впорається без допомоги ззовні в плані прощення боргів, підтримки платіжного балансу тощо. Впевнений, така підтримка також має тривати.\n\nЯкщо ви збираєтесь відновити свою економіку, вам знадобиться багато сторонньої допомоги. Тож партнери висуватимуть умови, матимуть багато порад тощо. Але саме українці мають принципово визначити, якими є їхні пріоритети.\n\nЯ в захваті від того, чого Україна досягла цього року, зупинивши росію та здійснюючи такий надихаючий спротив. Думаю, ваша країна є джерелом натхнення для всього вільного світу.\n\nЯ хотів би, щоб ми всюди мали такий самопатріотизм і відданість, які ви продемонстрували в Україні. Тож щиро вітаю! Так тримати! Я гадаю, що ви врешті-решт переможете, і тоді ми зможемо поговорити про відбудову країни в кращий спосіб.\n\nФренсіс Фукуяма, американський філософ, політичний економіст і публіцист, професор Стенфордського університету\n\nПроєкт \"UKRAINE NOW. Візія майбутнього\" реалізується НАЗК за підтримки Антикорупційної ініціативи ЄС (EUACI) – провідна антикорупційна програма в Україні, що фінансується ЄС, співфінансується і впроваджується Міністерством закордонних справ Данії. Мета проєкту – окреслити бачення розвитку України після перемоги у війні з росією. В інтерв'ю з відомими українськими діячами, мислителями та лідерами думок ми шукаємо відповіді на питання про те, як змінюється держава сьогодні та якою вона має стати завтра.",
    "Правий уряд Італії, США готують $12 млрд Україні, Орбан погрожує ЄС: новини дня": "Ядерний шантаж Путіна, псевдореферендуми та мобілізація лишалися головними темами понеділка.\n\nНа Заході серйозно сприймають погрози президента РФ щодо використання ним ядерної зброї.\n\nУ тому числі і через це топ-військовий Британії вперше з 24 лютого зустрівся з російським аташе: говорили про ризики та ескалацію.\n\nРазом з тим, Сполучені Штати \"поки не бачили\" доказів того, що Росія готується використати ядерну зброю.\n\nТим часом, Україна поінформувала світ про підготовку до створення міжнародного трибуналу у справі про агресію.\n\nНагадаємо, президент Володимир Зеленський 22 вересня утворив робочу групу, яка займатиметься опрацюванням питання створення Спеціального міжнародного трибуналу.\n\nПродовжують надходити новини щодо допомоги України. Так, Конгрес США попередньо погодив виділення Україні додаткових $12 млрд допомоги, а Нідерланди обіцяють посилити підтримку України через мобілізацію та \"референдуми\" РФ.\n\nБільше важливих і цікавих новин 26 вересня у нашому дайджесті.\n\nТакож підписуйтеся і на наш Telegram-канал - так зручніше отримувати дайджести та іншу важливу і цікаву інформацію!\n\nПутін і трибунал\n\nПрезидент Фінляндії Саулі Нііністьо попередив про небезпечний момент у війні в Україні, оскільки президент Росії Владімір Путін вклав забагато ресурсів у вторгнення, що обернулося проти нього.\n\nГолова комітету начальників штабів Великої Британії, адмірал сер Тоні Радакін у понеділок, вперше з 24 лютого, провів зустріч із військовим аташе посольства Росії Максімом Єловіком.\n\n\"Сьогодні я зустрівся з російським військовим аташе Максімом Єловіком у межах поточних зусиль із посилення військових каналів комунікації з Російською Федерацією з метою врегулювання ризиків та ескалації\", – йдеться в заяві Радакіна.\n\nДержавний секретар США Ентоні Блінкен заявив, що Сполучені Штати закликали російських чиновників \"припинити вільні розмови\" про потенційне застосування ядерної зброї.\n\nРазом з тим, Сполучені Штати \"поки не бачили\" доказів того, що Росія готується використати ядерну зброю.\n\nТим часом, офіс президента та МЗС провели у Києві брифінг для іноземних дипломатів щодо підготовки України до створення Спеціального міжнародного трибуналу щодо злочину агресії проти України.\n\n\"Дипломати у Києві були проінформовані Офісом президента та МЗС України про підготовку України до створення міжнародного трибуналу у справі про агресію. Не можна втрачати жодної хвилини, щоб почати працювати над конкретними планами!\" - написав посол ЄС в Україні Матті Маасікас.\n\nА турецький міністр закордонних справ Мевлют Чавушоглу заявив у понеділок, що Туреччина продовжує свої зусилля задля зближення президентів Росії та України для початку дипломатичних переговорів щодо припинення війни в Україні.\n\nЦікаво, що німецький міністр сільського господарства Джем Оздемір звинуватив президента Росії Владіміра Путіна у брехні щодо використання українського зерна.\n\nЗа його словами, російський наратив про те, що зерно з України не надходить до країн, де люди потребують допомоги, через так звані \"смуги солідарності\", не відповідає дійсності.\n\n\"Це така ж правда, як і всі інші заяви Владіміра Путіна. Ви можете використовувати їх як туалетний папір\", - заявив політик \"Зелених\" в кулуарах засідання ЄС в Брюсселі.\n\nЩодо мобілізації в Росії\n\nПрем'єр-міністр Великої Британії Ліз Трасс заявила, що оголошення президента РФ про часткову мобілізацію для підтримки вторгнення Москви в Україну свідчить про те, що українці перехитрили Путіна.\n\nБританська розвідка вважає, що мобілізованих в РФ можуть кинути на передову з мінімальною підготовкою.\n\nТим часом з Росії продовжують бігти чоловіки.\n\nГрузія перевела пункти пропуску на особливий режим, ймовірно, через гігантську чергу на в'їзд з РФ. У правлячій партії Грузії заявили, що пропуск ухилянтів із Росії \"допомагає Україні виграти війну\".\n\nЄврокомісія оновить принципи візової політики через росіян, які втікають від мобілізації.\n\nУ Польщі набули чинності чергові обмеження в’їзду росіян, а у Молдові думають позбавляти громадянства за участь у війні в лавах армії РФ.\n\nДопомога Україні\n\nКонгрес США попередньо погодив виділення Україні додаткових $12 млрд допомоги.\n\nКрім того, Сполучені Штати нададуть Україні $457,5 млн допомоги у сфері цивільної безпеки.\n\nТакож, у Зеленського роз’яснили ситуацію з NASAMS. Як повідомлялося, в ефірі американського CBS президент України, дякуючи США за передачу важливих систем озброєння, вжив фразу \"ми отримали NASAMS\".\n\n\"Отримали рішення, отримали згоду, а самі NASAMS фізично ще не надійшли\", - сказав речник Зеленського.\n\nЛитва з початку повномасштабної війни передала Україні вже 50 БТР M113, а Нідерланди обіцяють посилити підтримку України через мобілізацію та \"референдуми\" РФ.\n\nДо речі, Британія першою запровадила санкції проти РФ через проведення псевдореферендумів.\n\nУ Німеччині навіть звільнили керівника енергокомпанії, який поїхав спостерігачем на псевдореферендум.\n\nВибори в Італії\n\nПопередні результати парламентських виборів в Італії з більшості дільниць підтверджують перемогу коаліції правих разом з партіями-\"друзями Путіна\".\n\nЯвка на виборах стала рекордно низькою – 63,95%.\n\nПартія \"Брати Італії\" отримала свій історично найвищий результат і набрала найбільше голосів - 26%. Цей результат називають тріумфом порівняно з виборами 2018 року, коли партія отримала 4%. Таким чином, майже гарантовано прем’єркою стане її лідерка Джорджія Мелоні, профіль якої публікувала ЄвроПравда. Партія Мелоні \"Брати Італії\" має у ЄС імідж праворадикалів та \"неофашистів\", якого зараз намагається позбутися. Зокрема, вона підтримувала Україну під час війни.\n\nГоловна опозиційна партія Італії – Демократична партія –отримала трохи менше 20%, що менше за очікування.\n\nЇї лідер Енріко Летта оголосив у понеділок, що піде у відставку з поста лідера партії після поразки на парламентських виборах у неділю.\n\nПраві в Європі радіють перемозі однодумців в Італії.\n\nЗ перемогою на виборах в Італії Джорджію Мелоні і її партію \"Брати Італії\" привітали політики з німецької правопопулістської \"Альтернативи для Німеччини\", ультраправого \"Національного об'єднання\" з Франції та польські консерватори з правлячої партії \"Право і справедливість\".\n\nПро те, що чекати Україні від нового уряду Італії читайте в статті \"Європейської правди\".\n\nУгорщина погрожує Євросоюзу\n\nПрем'єр-міністр Угорщини Віктор Орбан заявив, що шукатиме фінансування в іншому місці, якщо Брюссель не виплатить кошти з фондів ЄС.\n\nЯк відомо, ЄС погрожує заблокувати 7,5 млрд євро для Угорщини через проблеми із верховенством права.\n\nРаніше у статті \"Покарання для Угорщини\" ЄвроПравда пояснювала, що ЄС вже розпочав та незабаром може посилити фінансовий тиск на Угорщину.\n\nКрім того, угорський прем'єр знову розкритикував санкції Євросоюзу проти Росії та заявив, що Брюссель відповідальний за стрімке зростання інфляції.\n\nЗа словами Орбана, країни Європи платять штрафні надбавки за нафту, природний газ та електроенергію.\n\nДо речі, щонайменше дві країни Європейського Союзу – Угорщина та Кіпр – висловилися проти обмеження ціни на нафту з Росії разом із країнами \"Групи семи\", що, найімовірніше, відтермінує її запровадження.\n\nДо того ж Орбан анонсував \"національні консультації\" з угорцями щодо санкцій проти РФ.\n\nУгорщина – не єдина країна Європи, яка заграє з агресором.\n\nЄвросоюз має \"серйозні питання\" до Сербії, яка домовилась про \"консультації\" з Росією.\n\nУкраїнські біженці\n\nПонад половина біженців в Польщі, Чехії і Румунії планує повернутися в Україну. А ще понад 360 тисяч українців, які виїхали до Туреччини після вторгнення, вже повернулися.\n\nСлід додати, що у Польщі організували протест проти українських біженців, але туди ніхто не прийшов.\n\nІнше: Іспанія привабить фрілансерів\n\nІспанія планує видавати візи \"цифрових кочівників\", щоб привабити фрілансерів.\n\nРумунія не дозволила в’їзд російським пропагандистам на вибори голови органу ООН.\n\nУ Дубліні тисячі людей протестували проти зростання вартості життя.\n\nВірменія відмовилась від участі у військових навчаннях ОДКБ.\n\nВ МЗС Німеччини влаштували послу Мельнику \"виняткове\" прощання - Bild.\n\nУ Кракові планують оголосити співзасновника Pink Floyd персоною нон грата через коментарі щодо України.",
    "Зеленський: Ми отримали NASAMS": "Президент Володимир Зеленський заявив, що Україна вперше отримала від США ЗРК протиповітряної оборони NASAMS.\n\nДжерело: Зеленський в інтерв'ю CBS News\n\nПряма мова: \"Хочу подякувати президенту Байдену за позитивне рішення, яке вже прийнято, і Конгресу США – ми отримали NASAMS. Це системи протиповітряної оборони. Але повірте, цього навіть близько не достатньо, щоб прикрити цивільну інфраструктуру, школи, лікарні, університети, домівки українців\".\n\nДеталі: Він не уточнив, якого покоління це ЗРК.\n\nДовідково: Зенітно-ракетний комплекс NASAMS складається з радара Sentinel, удосконаленої ракети повітря-повітря середньої дальності та центру розподілу вогню KDA.\n\nNASAMS надає захисникам ППО адаптовану, найсучаснішу систему захисту, яка може максимізувати їх здатність ідентифікувати, вражати та знищувати ворожі літаки, безпілотні літальні апарати та крилаті ракети.\n\nУ батарею зенітно-ракетного комплексу NASAMS-2 (друге покоління) входить: 12 пускових установок, 8 радарів, 1 центр керування вогнем, 1 машина з електронно-оптичною камерою і 1 автомобіль тактичного управління.\n\nВІДЕО ДНЯ\n\nЩо передувало: 16 вересня у Міноборони США повідомили, що перші дві батареї ЗРК NASAMS будуть передані Україні протягом наступних двох місяців.\n\nЧитайте також Небо під парасолькою. Як працює протиповітряна оборона та чому важливі NASAMS та IRIS-T",
    "Власність росіян і білорусів, яку конфіскувала Україна. Список публікується вперше": "Закон виписано так, що скаржитися росіянам фактично нікуди\n\nУкраїна наразі має два основних способи вилучення російської та білоруської власності на своїй території.\n\nПерший – у відповідності до закону щодо примусового вилучення в Україні об’єктів власності Російської Федерації та її резидентів. Кабінет міністрів і Рада національної безпеки і оборони (РНБО) готують документи на вилучення майна і активів, а президент затверджує це своїм указом. Таким чином вилучено поки тільки два російських банки.\n\nДругий шлях – через кримінальні провадження. Слідчі органи виявляють російські та білоруські компанії, діяльність яких нашкодила Україні. Далі майно цих компаній арештовується і передається в АРМА (управління Національному агентству України з питань виявлення, розшуку та менеджменту активів) до рішення суду про вилучення.\n\nЗ 24 лютого в АРМА передано понад 1200 арештованих об’єктів нерухомості, у тому числі два єдиних майнових комплекси. Більшість із зазначених активів є власністю осіб, причетних до агресії РФ та Білорусі. Загальна вартість арештованого майна сягає десятків мільярдів гривень.\n\nЯк працює закон про примусове вилучення майна\n\n25 лютого 2022 року Національний банк України відкликав банківську ліцензію та ліквідував два російських банки: «Промінвестбанк» і «Міжнародний резервний банк». Глава НБУ Кирило Шевченко спрогнозував, що у дохід держави може бути направлено близько 26 млрд грн, якими володіли ці фінансові установи.\n\nДалі Кабмін ухвалив рішення, що керуватиме примусово вилученими активами, «Національний фонд інвестицій України». Це державне підприємство, яке у травні 2021 року створив уряд Шмигаля. У крісло керівника посадили колишнього міністра розвитку економіки, торгівлі та сільського господарства, позаштатного радника керівника Офісу президента Тимофія Милованова.\n\nІ от у травні відбулося перше вилучення російського майна відповідно до нового закону. Президент Зеленський видав указ, яким ввів у дію рішення РНБО про примусове вилучення 99,7% акцій «Промінвестбанку» (належать держкорпорації розвитку «ВЕБ.РФ») і 100% акцій «Міжнародного резервного банку» (контролюється «Сбербанком Росії»).\n\nСканкопія указу президента з офіційного сайту\n\n13 вересня Кабмін передав Нацфонду інвестицій акції «Промінвестбанку» і «Міжнародного резервного банку» на праві господарського відання. Далі, щоби зарахувати кошти двох російських банків до спеціального фонду державного бюджету, народні депутати повинні внести зміни до кошторису країни на 2022 рік. Наразі відповідний законопроєкт зареєстровано у Раді. Він передбачає створення Фонду ліквідації наслідків збройної агресії. Джерелами його наповнення мають бути кошти від примусового вилучення майна РФ та її резидентів в Україні.\n\nПланується за рахунок Фонду (фактично за гроші росіян) фінансувати:\n\nнове будівництво, реконструкцію, реставрацію, капітальний ремонт громадських будівель, захисних споруд цивільного захисту;\n\nреконструкцію і капітальний ремонт об’єктів критичної інфраструктури, а також житла внутрішньо переміщених осіб та осіб, які втратили його внаслідок російської агресії;\n\nрозроблення проєктно-кошторисної документації для об’єктів, які були зруйновані під час війни;\n\nзакупівлю шкільних автобусів, спеціального транспорту для закладів охорони здоров’я та комунальних підприємств з благоустрою територій.\n\nЗа оцінкою KSE Institute та урядових інституцій, на 5 вересня 2022 року загальна сума прямих збитків інфраструктури, завданих російською агресією, сягала $114,5 млрд. Пошкоджено та зруйновано 412 промислових підприємств; зруйновано або захоплено щонайменше 15,3 тис. багатоповерхівок, 115,9 тис. приватних будинків, 44 соціальні центри, 1118 закладів середньої освіти, 1991 магазин, 593 аптеки, 188,1 тис. приватних автомобілів, 9,5 тис. автобусів, 492 трамваї та тролейбуси, 978 медзакладів, 511 адмінбудівель. Водночас, за даними уряду, загальна потреба у фінансуванні для відновлення і модернізації економіки становить $750 млрд.\n\nУ коментарі «Главкому» адвокат Дмитро Бузанов зазначив, що Україні правильніше було б дочекатися остаточного рішення Міжнародного кримінального суду, перш ніж ухвалювати закон про примусове вилучення об’єктів права власності Російської Федерації та її резидентів. Адже Міжнародний кримінальний суд – постійно діючий правовий інститут, до компетенції якого входить переслідування осіб, відповідальних за геноцид, воєнні злочини і злочини проти людяності.\n\nПутін загнав у пастку російський бізнес, який працює в Україні\n\n«Законодавець так виписав закон про примусове вилучення, що українські суди не зможуть на проміжному етапі розгляду забезпечувати позови резидентів, які судитимуться з Україною. Ймовірніше за все, росіяни нічого не зможуть довести. Куди їм далі звертатися? Дорога до Європейського суду з прав людини їм закрита з 16 вересня 2022 року, коли 46 країн Європи виключили Росію з Ради Європи через війну в Україні. Звернення росіян, які втратять майно в Україні, може розглянути Комітет з прав людини ООН. Проте його рішення мають більш рекомендаційний характер, на відміну від Європейського суду з прав людини. Загалом вимальовується картина, що Путін загнав у пастку російський бізнес, який працює в Україні», – зазначив правник.\n\nСтаном на середину вересня було примусово вилучено лише два вище зазначених російських банки.\n\nСлідство, АРМА, рішення про вилучення\n\nІнший спосіб конфіскації майна з російським корінням – триваліший, оскільки потрібно чекати на судові вироки. Йдеться про кримінальні провадження, які ведуть українські правоохоронці.\n\nЯк свідчать відомості судового реєстру, з початку повномасштабної війни в Україні розслідується більше десяти проваджень за фактами підготовки, планування та ведення агресивної війни проти України і фінансування дій, направлених на захоплення державної влади. Поки триває збір доказів правоохоронці йдуть у суди і добиваються накладення арештів на майно і активи підприємств громадян Росії.\n\nДалі це майно, за рішенням судів, тимчасово переходить до АРМА, яке шукає управителів, а дещо й продає на аукціонах (вже за рішенням суду), як це було з 7 тис. тонн рідкого технічного аміаку, що належав російським компаніям і був арештований у справі про посягання на функціонування економіки держави. На початку вересня АРМА виручило понад 238 млн грн від продажу, а гроші направило на потреби Міністерства оборони.\n\nПресслужба АРМА повідомила «Главкому», що з початку повномасштабного нападу Росії на Україну в управління агентства передано понад 1200 арештованих об’єктів нерухомості. Більшість із зазначених активів є власністю осіб, причетних до агресії РФ та Білорусі. Загальна вартість арештованого майна сягає десятків мільярдів гривень.\n\nНа підставі рішень судів надійшли корпоративні права понад 50 юридичних осіб, зокрема, операторів газорозподільних систем, компаній мережі «Глуско», ТОВ «Аерок», Ocean Plaza, ПрАТ «Вінницяпобутхім» тощо.\n\nКрім цього, починаючи з 24 лютого 2022 року, в управління АРМА передано понад 200 млн грн, $957 тис. та 1,2 млн євро.\n\nЗ початку війни в АРМА передано понад 1200 арештованих об’єктів нерухомості\n\n(для перегляду – натисніть на документ)\n\nОбладнання спецслужб РФ на Печерську\n\n«Главком» ознайомився з переліком фірм російських власників, майно яких арештовано і тимчасово передано АРМА. Окремі історії арештів справді вражають. Наприклад, Нацполіцію зацікавила офшорна компанія Grande Invest & Finance INC з пропискою на Британських Віргінських Островах. Вона володіє багатоповерхівкою на вул. Мечнікова, 16 у центрі Києва (Печерський район), площею майже 3 тис. кв. м. Тут зосередилися офісні приміщення та заклад громадського харчування. Приміром, щоби орендувати офіс на 42 кв. м, доведеться викласти 17 тис. грн за місяць.\n\nУ цьому будинку у центрі Києва розміщалося серверне обладнання для збору та передачі даних щодо українських посадовців Фото з відкритих джерел\n\nЗа версією правоохоронців, доходи від оренди приміщень будівлі спрямовуються на рахунки компаній, підконтрольних громадянину Росії, який був членом правління ПАТ «Газпром» і є близьким товаришем боса «Газпрому» Олексія Міллера. Слідство зробило висновок про пряме фінансування економіки країни-агресора.\n\nДо того ж, у вказаній будівлі раніше було розміщено серверне обладнання, яке використовувалося спецслужбами РФ для збору та передачі даних щодо вищих посадових осіб держави та діяльності правоохоронної системи України.\n\nТакож слідчі з’ясували, що з 2016 року директором Grande Invest & Finance INC є дружина колишнього топменеджера «Газпрому», а будинок на Мечнікова, 16 у 2019 році було передано в управління українського ТОВ «Тенансі», власниця якого прописана в окупованому Єнакієвому Донецької області.\n\n«З урахуванням потреби невідкладного та ефективного реагування на наявні загрози національним інтересам України, об’єкт нерухомого майна, який розташований у Києві на вул. Мечнікова, 16, перебуває у власності компанії нерезидента Grande Invest & Finance INC., фактичним власником якого є громадяни Росії, відповідно до вимог закону України «Про основні засади примусового вилучення в Україні об’єктів права власності РФ та її резидентів» може бути примусово вилучений в Україні з мотивів суспільної необхідності (включаючи випадки військової необхідності)», – йдеться в ухвалі суду.\n\nБензоколонки президента Татарстану\n\nДо АРМА потрапили корпоративні права і низка автозаправок та земельних ділянок українських фірм «Татнєфть-АЗС-Україна», «Харків-Капітал» і «Полтава-Капітал» з пулу російської нафтової компанії «Татнєфть імені Шашина».\n\nЗа відомостями бізнес-пошукового ресурсу Youcontrol, «Татнєфть» об’єднує компанії, які працюють у нафтогазовидобуванні, нафтопереробці, нафтогазохімії, електроенергетиці, фінансовому секторах. Також до складу групи входить одноіменна мережа АЗС.\n\nГоловні активи: «Татнєфть», «Тольятісінтез», «Екопет», «Танеко», «ТатНДІнафтамаш», «Банк Зеніт». Головою ради директорів «Татнєфті» є президент Республіки Татарстан Рустам Мінніханов, який входить до вищої ради провладної партії «Єдина Росія». На початку війни він підтримав Путіна, закликавши російське суспільство до консолідації.\n\nПрезидент Республіки Татарстан Рустам Мінніханов підтримав Путіна у проведенні «спецоперації» в Україні Фото: ТАСС\n\nУкраїнське слідство вважає, що російська «Татнєфть» постачає дизпальне для потреб Збройних сил Росії.\n\nПостачальник запчастин для окупантів\n\nПід арештом опинилися активи та готова продукція компанії «ВСМПО Титан Україна» з Дніпропетровської області. Фірма належить російському бізнесмену Михайлу Шелкову. Це колишній керівник інвестиційного підрозділу державної компанії «Ростех», яка контролювала військових підрядників у Росії. Шелков та партнери володіють контрольним пакетом акцій «ВСМПО-Авісма», найбільшого у світі виробника титану для аерокосмічної галузі.\n\nУ червні 2021 року Україна наклала на Шелкова санкції, серед яких блокування активів, запобігання виведенню капіталів за межі України, заборона участі у приватизації та оренді державного майна.\n\nЗа даними правоохоронців, з титанової продукції Шелкова виготовляються запасні частини та деталі до військової техніки Росії (літаки, вертольоти, морські судна), у тому числі 8-ї армії Південного військового округу Збройних сил РФ. До речі, восьма армія бере участь в окупації Херсонщини.\n\nАктиви друга Путіна\n\nДержавна російська компанія «Роснєфть» юридично втратила контроль за київською фірмою «РН Коммерс» і Лисичанською нафтовою інвестиційною компанією. Ще у квітні під арешт потрапили активи цих компаній, які, щоправда, розташовані на тимчасово окупованій території Луганської області.\n\nУ судовій ухвалі сказано, що «Роснєфть» проводить комплекс зовнішньополітичних і економічних дій у сфері видобутку, транзиту, збуту та переробки енергоносіїв, що спрямовані на захист державних комерційних інтересів Російської Федерації, а також мають на меті поширення її політичного та економічного впливу.\n\nОтримані від комерційної діяльності цих підприємств прибутки, Росія використовує для фінансування своїх Збройних сил, закупівлі запасних частин та деталей до військової техніки, фінансування діяльності на території України диверсійно-розвідувальних груп, терористичних організацій «ДНР» і «ЛНР», фінансування політичних партій, зокрема, у країнах Європи, які проводять антиукраїнську політику.\n\nГоловного виконавчого директора «Роснєфті» Ігоря Сєчина вважають особистим другом Путіна Фото: kremlin.ru\n\nДо речі, Україна досі не наклала персональні санкції на головного виконавчого директора «Роснєфті» Ігоря Сєчина, як це зробили США, Велика Британія, Швейцарія, Канада та Євросоюз.\n\nГрейдери білорусів з «Великого будівництва»\n\nОкрім російського бізнесу, українські суди арештували будівельну техніку (катки, автогрейдери, ескаватори тощо) дорожніх підприємств, співвласником яких є Республіка Білорусь. Йдеться про Будівельно-монтажний трест №8, Дорожньо-будівельний трест №4, Дорожньо-будівельний трест №2. Останні два роки вони успішно вигравали тендера «Великого будівництва» в Україні на загальну суму 700 млн грн. За даними ЗМІ, ці компанії увійшли у ТОП-40 дорожніх підрядників.\n\nБілоруські підрядники знали, коли почнеться війна, тому завчасно покинули Україну, припускають правоохоронці Фото з відкритих джерел\n\nСлідство підозрює білоруських дорожників у привласненні бюджетних коштів, які виділялись на будівництво, реконструкцію та ремонт автомобільних доріг з подальшою легалізацією та виводом за кордон.\n\nУнікальне рішення Антикорупційного суду\n\nНа початку вересня Вищий антикорупційний суд виніс перше рішення про конфіскацію майна російського громадянина. Така конфіскація передбачена законом про санкції, має винятковий характер та може застосовуватися лише під час дії воєнного стану до осіб, які значною мірою сприяли збройній агресії проти України.\n\nСуд дійшов висновку: між діяльністю росіянина, кінцевого бенефіціара ряду юросіб, які займаються виготовленням безпілотних літальних апаратів для російської армії, та фактом використання такої техніки під час російської збройної агресії проти України, є прямий зв’язок.\n\nОтже, Антикорупційний суд повністю задовольнив позовні вимоги Мін’юсту розпорядився стягнути в дохід держави активи громадянина Росії, на якого в Україні накладено санкції. ЗМІ припускають, що йдеться про російського бізнесмена, бенефіціара АФК «Система» та ексспіввласника «Vodafone Україна» Володимира Євтушенкова.\n\nБізнес росіян і білорусів в Україні: скільки його?\n\nЗагалом, в Україні із 1,33 млн компаній нараховується майже 15 тис. або 1,1%, кінцевими бенефіціарами яких є громадяни Росії та Білорусі (у статистику не включено юросіб зі статусом «припинено» та «банкрутство»). Про це свідчить дослідження Liga Zakon.\n\nНайбільшою часткою серед галузей, які досліджуються, є енергетика (виробництво, транспортування, продаж, АЗС) – 1,4%; найнижчою – АПК (виробництво та переробка, трейд, агротех, хімія) – 0,6%.\n\nДжерело: Contr Agentу Liga360\n\nУ ТОП-5 регіонів із найбільшою кількістю компаній з власниками з Росії та Білорусі потрапили: Київ (7954), Одеська (1069), Харківська (732), Київська (696) та Дніпропетровська області (545).\n\nВіталій Тараненко, «Главком»",
    "США додатково виділять Україні $457 млн ​​– Блінкен": "Ці кошти допоможуть зміцнити потенціал українських правоохоронних органів, наголосив голова Держдепу.\n\nВлада США надасть Україні додатково $457,5 млн на допомогу у забезпеченні безпеки цивільного населення. Про це повідомив державний секретар США Ентоні Блінкен у Twitter у понеділок, 26 вересня.\n\n\"Сполучені Штати нададуть додатково $457,5 млн на допомогу у забезпеченні безпеки цивільного населення, щоб врятувати життя та зміцнити потенціал наших українських партнерів у правоохоронних органах і кримінальному правосудді. Ми поділяємо їхню прихильність до демократичної, незалежної та суверенної України\", – написав Блінкен.\n\nНагадаємо, минулого тижня Рада ЄС затвердила надання Україні €5 млрд . Другий транш макрофінансової допомоги Євросоюзу Україна може отримати протягом місяця, а до кінця року – ще один.",
    "\"Маріуполь – це Україна\": завтра маріупольці виходять на національну акцію проти псевдореферендуму": "Люди збиратимуться біля центрів \"ЯМаріуполь\", щоб показати, що місто було, є та буде українським.\n\nЗавтра, 24 вересня, переселенці з Маріуполя вийдуть на національну мирну акцію проти псевдореферендуму, організованого Росією.\n\nПро це повідомили в Маріупольській міській раді.\n\nАкція стартує о 12.00. Люди збиратимуться біля центрів \"ЯМаріуполь\", щоб показати, що місто було, є та буде українським попри будь-які фейкові референдуми, наголосили в міськраді.\n\n\"Більшість маріупольців, а це майже 200 тисяч людей, вже виїхали на вільну територію України. Кожен з них зробив свій справжній вибір за Україну. Наразі в окупованому місті досі залишаються маріупольці, які стали заручниками російських окупантів. Вони чекають на деокупацію, проте не можуть вийти на акції протесту через смертельну небезпеку. Тому маріупольці виходять, аби підтримати Маріупольський Спротив та голосно сказати: \"Маріуполь – це Україна! Так було, є та буде!\", - йдеться в повідомленні.\n\nУ мерії нагадали, що росіяни влаштували фейкове \"волевиявлення\" в період святкування Дня міста Маріуполя.\n\nМирну акція запланована у Дніпрі, Вінниці, Києві, Кропивницькому, Хмельницькому, Івано-Франківську, Калуші, Одесі, Львові, Черкасах і Тернополі.\n\nНагадаємо, українська влада закликала мешканців тимчасово окупованих територій усіма способами ігнорувати сфальшований окупантами процес \"голосування\" на псевдореферендумах щодо незаконного приєднання до Росії.\n\nУ Херсоні люди не прийшли масово на \"голосування\". Тож росіяни для \"картинки\" завезли голосувати на псевдореферендум осіб із Ростовської області РФ і тимчасово окупованого Криму.",
    "Битва за Україну. День двісті п’ятнадцятий": "ЗСУ знищили за добу рівно 500 окупантів\n\nВелика Британія ввела санкції проти росії через проведення нею псевдореферендумів на тимчасово окупованих територіях України. Українські фахівці вивчають всі зразки збитих іранських безпілотників Shahed-136 для розробки найефективнішої системи протидії їм. Віримо у перемогу! Слава Україні!\n\nМи зібрали для вас інформацію про двісті п’ятнадцятий день війни по рубриках. Деякі факти прокоментовані УКРІНФОРМОМ.\n\nТОР 5 ЦИТАТ\n\nВолодимир Зеленський, президент України: «...Жодна ракета не наблизить державу-терориста до її мети. Підкорення України не станеться. Натомість кожна ракета наближає росію до більшої міжнародної ізоляції, до більшої економічної деградації та до ще чіткішого історичного засудження».\n\nВалерій Залужний, головнокомандувач ЗСУ: «Знаючи те, що я не з чуток знаю про росіян, наша перемога не буде остаточною. Поразка росії у цій війні стане можливістю підготовки до наступного нападу рф. Наша перемога дасть змогу перевести дух і підготуватися до наступної війни».\n\nЕнтоні Блінкен, держсекретар США: «Ми дуже чітко заявили росіянами - як публічно, так і в приватному порядку - щоб вони припинили пусті балачки про ядерну зброю. Дуже важливо, щоб москва почула від нас і дізналася від нас, що наслідки будуть жахливими. І ми дуже чітко дали це зрозуміти».\n\nГерман Галущенко, міністр енергетики України: «Саме єдність і солідарність всіх європейських країн зараз – це можливість достойно пережити цю важку зиму, всупереч усім енергетичним маніпуляціям росії. Буде складно, ніхто цього не приховує, адже росія десятиліттями тримала Європу на голці дешевих енергоносіїв. Саме зараз – час припинити це».\n\nАндрій Костін, генпрокурор України: ««Нам говорять, що історично ці трибунали створювалися після війни. Але я вважаю, і колеги тут зі мною згодні, що ми маємо створити його вже зараз. Тобто, ми маємо вже підготувати все, щоб цей трибунал міг працювати, можливо, ще до того, як відбудеться наша перемога, щоб збирати ту кількість доказів, яка необхідна, щоб вище військове та політичне керівництво рф було притягнуто до відповідальності»\n\nБОЙОВІ ДІЇ\n\nГенштаб: оперативна інформація на 18:00 24 вересня 2022 р.\n\n- українські воїни відбили атаки противника в районах населених пунктів Спірне, Соледар, Підгородне, Бахмут, Майорськ, Кам’янка, Побєда та Павлівка.\n\n- авіація Сил оборони завдала близько 20 ударів: підтверджено ураження 13 районів зосередження живої сили і військової техніки противника, позиція броньованої техніки та 5 позицій зенітних ракетних комплексів.\n\n- ракетні війська і артилерія за поточну добу, зокрема, уразили 3 пункти управління, 5 районів зосередження живої сили та техніки окупантів, 1 позицію ЗРК, 2 підрозділи ракетних військ і артилерії, 3 склади з боєприпасами і ще 12 окремих важливих цілей.\n\nНа півдні України ракетно-артилерійські підрозділи ЗСУ виконали 140 вогневих завдань: посилено вогневий контроль Каховського мосту,ліквідували 17 загарбників та знищили рлс, танк і чотири бронемашини – ОК «Південь»\n\nУсі зразки збитих іранських безпілотників Shahed-136 вивчаються українськими фахівцями, розробляється найефективніша система протидії їм - Наталія Гуменюк,\n\nкерівниця пресцентру ОК «Південь».\n\nАртилерійські підрозділи ВМС Збройних сил України за минулу добу знищили шість бойових машин піхоти та радіолокаційну станцію російських військових.\n\nПРАВДА ПРО ВІЙНУ\n\n26 вересня звільнена Балаклія Харківської області отримала електроенергію, далі до живлення під'єднують Ізюм - Кирило Тимошенко, заступник глави ОП\n\nросіяни влаштували фейкове голосування на псевдореферендумі біля захопленої Запорізької атомної електростанції, видаючи запрошених масовиків за персонал ЗАЕС – Енергоатом\n\nСитуація в регіонах.\n\nНа Харківщині внаслідок ракетного удару по Первомайському загинули 4 людей, серед них 15-річна дитина.\n\nВночі російські загарбники атакували Одещину дронами-камікадзе: 1 дрон знищений силами ППО, 2 влучили в об'єкт військової інфраструктури. Внаслідок масштабної пожежі і детонації боєприпасів, організовано евакуацію цивільного населення\n\nВійська рф упродовж минулої доби вбили 3 жителів Донецької області та ще 11 поранили.\n\nНа Херсонщині росіяни обстріляли Бериславський район, є поранені\n\nУКРАЇНА\n\nПрезидент Зеленський у понеділок провів чергове засідання Ставки Верховного Головнокомандувача.\n\n«УКРІНФОРМ»: Обговорювали інтенсифікацію наступу.\n\nКоманда спецпредставниці генсека ООН розслідуватиме в Україні сексуальні злочини росіян – Андрій Костін, генпрокурор України\n\nПрезидент Зеленський відзначив державними нагородами 78 українських військовослужбовців.\n\nВ уряді готують чергові пропозиції щодо запровадження спеціальних економічних та інших обмежувальних заходів (санкцій), які може згодом ухвалили Рада національної безпеки і оборони України.\n\nСлужба безпеки скасувала очільнику Касаційного господарського суду у складі Верховного Суду Богдану Львову допуск до державної таємниці.\n\nМіжнародне агентство з атомної енергії (МАГАТЕ) провело інспекцію на Хмельницькій атомній електростанції.\n\nПроцедура усиновлення в Україні не спрощувалася, усі необхідні етапи збережені, проте відтепер через портал «Дія» можна онлайн подати заявку кандидата на усиновлення й отримати низку потрібних документів – Дар’я Герасимчук, радниця-уповноважена Президента з прав дитини та дитячої реабілітації\n\nЛуцький міськрайонний суд ухвалив вирок у справі щодо захоплення у липні 2020 року у центрі Луцька автобуса із 13 заручниками - Максима Кривоша засудили до 13 років ув'язнення з конфіскацією майна.\n\nЗа минулий тиждень в Україні зафіксовано понад 44 тис. випадків захворювання на коронавірусну хворобу – МОЗ\n\nросія готує масовані кібератаки на об’єкти критичної інфраструктури України – розвідка\n\nЕКОНОМІКА\n\nГазопостачальна компанія \"Нафтогаз Трейдинг\" минулого тижня придбала 3,2 мільйона кубометрів газу для закачування у підземні сховища.\n\nУ Києві відкриються ще сім ресторанів McDonald’s, п’ять з них розташовані на правому березі.\n\n«УКРІНФОРМ»: Один із найпопулярніших закладів Києва розпочав роботу 20 вересня. Відкрилися перші три ресторани McDonald's. Спершу заклади працюватимуть лише на доставку, а зали, експрес-вікна та МакДрайв відкриються у жовтні.\n\nІніціатива «Сади Перемоги» запускає грантовий конкурс для українських громад на реалізацію ідей з розвитку сільського господарства та самозабезпечення продуктами харчування, переможці якого отримають до 250 тис. грн на втілення проєкту.\n\nУ понеділок, 26 вересня, з портів “Одеса” та “Південний” вийшло чотири судна з агропродукцією для країн Азії та Європи – Мінінфраструктури\n\nПерерахунок пенсійних виплат з 1 жовтня збільшить навантаження на Пенсійний фонд приблизно на 2,6 мільярда гривень до кінця року\n\nМережа АЗК WOG стала партнером блокчейн-екосистеми Binance та запустила можливість оплати за пальне криптовалютою через Binance Pay.\n\n«УКРІНФОРМ»: Binance Pay – безконтактна технологія оплати криптовалютою, що підтримує понад 50 криптовалют і дозволяє всім зареєстрованим користувачам Binance здійснювати миттєві покупки у криптовалюті, розраховуватись за послуги, отримувати та надсилати криптовалюту по всьому світу.\n\nЗ початку дії програми \"Релокація бізнесу\" в Україні понад 745 підприємств вже перевезли на безпечні території, з них розпочали роботу – понад 550 - Мінекономіки\n\nНаціональний банк за минулий тиждень продав на міжбанківському валютному ринку 744,88 млн дол. США, а також купив 7,1 млн дол. США.\n\nСВІТ: ДОПОМОГА, САНКЦІЇ\n\nВеликобританія запровадила санкції у відповідь на фіктивні референдуми, які Росія організувала в чотирьох регіонах України в порушення міжнародного права - Міністр закордонних справ Великої Британії Джеймс Клеверлі\n\nУряд Сполучених Штатів надасть Україні додатково 457,5 мільйона доларів, зокрема на підтримку цивільної безпеки.\n\nДанія створила проєкт для документування воєнних злочинів рф в Україні - Єппе Кофод, міністр закордонних справ Данії\n\nЕстонія надасть Україні модульні госпіталі для посилення медичної інфраструктури постраждалих від війни регіонів, а також долучиться до розвитку системи реабілітації.\n\nПозиція Євросоюзу щодо неприпустимості порушення Хартії ООН одним із постійних членів Ради Безпеки ООН, яку під час виступу з трибуни ГА ООН у Нью-Йорку оголосив президент Європейської ради Шарль Мішель, відображає позицію всіх країн Євросоюзу, які є членами ООН.\n\nАмериканський журнал Time присвятив обкладинку нового номера і статтю Головнокомандувачу Збройних сил України, генералу Валерію Залужному.\n\nЯпонія посилила санкції проти РФ через вторгнення в Україну, заборонивши експорт до Росії товарів, пов'язаних із хімічною зброєю - Хірокадзу Мацуно, генеральний секретар Кабінету Міністрів\n\nКиїв приєднався до Пакту вільних міст. Церемонія підписання відбувалася під час саміту Пакту, який розпочався сьогодні в Празі – Віталій Кличко, мер Києва\n\nРумунія не пустила на територію країни 14 журналістів російського пропагандистського каналу Russia Today, які планували взяти участь у конференції Міжнародного союзу електрозв’язку (МСЕ), де обиратимуть нового голову організації.\n\nПроти російських і білоруських спортсменів нині запроваджені 134 спортивні санкції - Вадим Гутцайт, міністр молоді та спорту\n\nВОРОГ\n\nСамопроголошений президент білорусі лукашенко на зустрічі з путіним сказав, що росія та білорусь не терпітимуть приниження від Європи, хоча майбутнє у співпраці, а путін закликав Захід поважати росію.\n\n«УКРІНФОРМ»: Перебір… Напав на Україну, вбив тисячі безневинних українців, шантажує Європу енергоресурсами, спровокував глобальну кризу голоду, проводить псевдо референдуми і після цього всього він хоче поваги?\n\nІндекс Мосбіржі впав нижче 2000 пунктів уперше з початку повномасштабної війни\n\nРосійській пропаганді розіслали нові методички щодо висвітлення мобілізації і війни з Україною – ЗМІ\n\n«УКРІНФОРМ»: Хай шлють що хочуть, це їм уже не допоможе.\n\nУ російському Іжевську 26 вересня невідомий відкрив стрілянину в школі, внаслідок чого загинуло 15 людей, 11 діти, 20 постраждало - ЗМІ\n\nєвген пригожин, якого також називають \"кухарем Путіна\", вперше визнав, що сам створював воєнізоване формування \"Вагнер\" із 1 травня 2014 року заради захоплення територій України.\n\nМарина Дмитрів, Київ",
    "Сергій Грабський: Мобілізація в Росії не вплине на подальший перебіг війни": "Чи вдасться росіянам додатково мобілізувати 300 тисяч людей, як це вплине на подальший перебіг війни, чи є ризик застосування Кремлем ядерної зброї і які подальші перспективи наступу ЗСУ – в інтерв'ю РБК-Україна розповів військовий експерт, полковник Сергій Грабський.\n\nПісля серії поразок росіян на фронті Кремль вирішив піти на підвищення ставок. Москва планує поспіхом приєднати окуповані території України, провести часткову мобілізацію і паралельно пригрозила застосуванням ядерної зброї.\n\nКількість росіян, яких хочуть призвати, становить 300 тисяч осіб, тоді як зараз воює приблизно 150 тисяч. Непровладні російські ЗМІ повідомляли, що число мобілізованих може сягати мільйона, щоправда, у Путіна це заперечили.\n\nВ чому проблема російської мобілізації, чому вона суттєво не вплине на подальший перебіг війни та чи справді Путін готовий застосувати ядерну зброю – в інтерв'ю РБК-Україна розповів військовий експерт, полковник запасу ЗСУ Сергій Грабський.\n\n– Чому, на вашу думку, у Кремлі зважились на таку постановку з псевдореферендумом і частковою мобілізацію?\n\n– Це питання досить багатогранне. По-перше, їм потрібно показати що-небудь, щоби був хоча би якийсь приріст захоплених земель і виправдати свої колосальні жертви. Попри те, що вони замовчують цю інформацію, люди бачать втрати.\n\nПо-друге, в такий спосіб вони вирішують ще одне завдання – залучення нових ресурсів. Вони зрозуміли, що традиційними методами не можуть набрати відповідну кількість військ. Тому вони в абсолютно традиційній манері будуть набирати так званих \"туземців\" з новоокупованих земель. Тобто вони будуть зганяти людей, як вони це робили з \"мобіками\" з Донецької та Луганської областей.\n\nКрім того, за допомогою мобілізації вони набирають так звані буферні контингенти. У Росії вже пару місяців формуються та готуються нові частини, які вони хочуть кинути сюди на фронт. Мова йде не про добровольчі підрозділи чи угруповання приватних військових компаній. Йдеться саме про повнокровні підрозділи, які формуються на російській території.\n\nАле для того, щоб їх підготувати, їм потрібен час – 3-5 місяців. З огляду на те, що зараз кількість і якість ворожих військ на нашій лінії фронту досить низька, то вони намагаються у будь-який спосіб закидати її \"гарматним м'ясом\", яке є під руками, щоби втримати позиції, а потім підтягнути необхідну кількість військ.\n\n– Ви маєте на увазі ці армійські корпуси?\n\n– Щоби підготувати армійський корпус потрібно два роки.\n\n– Так би мало бути, але третій армійський корпус вони готували з травня по серпень.\n\n– Так, причому поки цей армійський корпус їхав на фронт, то він тільки зменшувався і зменшувався. Його просто порозбирали та позатикали ними дірки. Але зараз вони намагаються створити щось більш-менш придатне. Побачимо, що з цього вийде.\n\n– Шойгу заявив, що вони хочуть призвати 300 тисяч людей. Я вірно розумію, що всі ці 300 тисяч не будуть відразу перекидати в Україну?\n\n– В жодному разі. Навіть якщо ми припустимо, що ці 300 тисяч – це реальне число. Згадайте, як у серпні вони оголосили про додатковий набір 137 тисяч. Водночас, крім України, з якою у Росії є тисяча кілометрів фронту, у них ще є північний напрямок, Центральна Азія, Далекий Схід, Закавказзя, звідки вони повигрібали вже все що можна. Стабільність російської системи безпеки на тих напрямках захиталася, тому їм терміново потрібно поповнити це все. Якщо говорити про Україну, то тут воює приблизно 140-160 тисяч. І якщо додати ці згадані 137 тисяч, якраз виходить майже 300 тисяч.\n\n– Але цю масу вони теж будуть якось поетапно перекидати?\n\n– Не люблю так казати, але якби я планував, зважаючи на те, як нас вчили – я би зробив глибоку оперативну паузу орієнтовно на рік. За цей час підготувався, зосередив питомі з'єднання та об'єднання, поставив би їм чітко сплановане завдання і вже тоді атакував далі.\n\nРосія перекидатиме на фронт погано підготовлені війська, якість їхнього комплектування буде лише погіршуватися (фото: GettyImages)\n\nАле це в них затягнеться. Це добре виглядає на папері: призов мобресурсів здійснюється за 48 годин. Але спробуй їх наловити. Це важко і розтягується в часі. Плюс, їх потрібно зібрати, одягнути, годувати. На це все в них часу немає. Тому ми й так спокійно до цього відносимося. Бо з огляду на їхню звичну манеру дій, ми розуміємо, що в них ця часткова мобілізація і перекидання нових військ на фронт буде виглядати так: сформували якусь умовну батальйонну тактичну групу і послали її на підживлення, не зосереджуючи якісь зусилля.\n\nЯкість їхнього комплектування буде все гіршою і гіршою, тому що новітнього озброєння в них немає. У них є повно старого брухту і вони будуть намагатися привести його до ладу.\n\n– Чи вірно я розумію, що потрібен приблизно рік, щоби призвати та нормально підготувати ці 300 тисяч?\n\n– На те, щоби призвати та розподілити, потрібен приблизно місяць. Потім, щоби провести початкову підготовку – початкове бойове злагодження – це займає 3-5 місяців, зважаючи на програму підготовки. Наприклад, танковий екіпаж готується приблизно три місяці. Потім іде бойове злагодження в складі підрозділів – на це також відводиться 1-2 місяці, залежно від поставлених завдань.\n\nДалі цю всю зграю треба з'єднати в одне, щоб, умовно, артилерист знав, як користуватися засобами зв'язку, щоб організувати взаємодію з тим самим танкістом. Це називається бойове злагодження в складі частини. А потім починається найголовніше – як ті частини вже на вищому рівні навчити взаємодіяти між собою, бути керованими тощо. Для цього проводиться серія навчань, і це займає ще приблизно півроку. Тому, справді, загалом потрібен приблизно рік для того, щоби говорити про щось більш-менш питоме.\n\n– Очевидно, що Росія не буде це все готувати рік.\n\n– Не буде. Саме тому ми спокійно відносимося до новин про часткову мобілізацію в Росії, тому що в нас є резерв, можемо ще призвати людей. У них часу немає. Вони також залежать від політичного, економічного тиску, який наростає і наростає.\n\n– А чи вдасться їм фізично зібрати ці 300 тисяч осіб?\n\n– Їм вдасться. У стратегічних розрахунках мобілізаційний ресурс країни завжди береться як 10% від чисельності населення. Тому, звичайно, вони назбирають.\n\nІ мільйон їм би фізично вдалося зібрати. Однак тут є інші фактори – економічна доцільність. Треба розуміти, що цей мільйон – це мільйон пар робочих рук, які можуть працювати і створювати матеріальні блага. Тобто вони виключаються з економічного процесу. До того ж ще хтось має створювати матеріальні блага, щоб забезпечувати цей мільйон.\n\n– Чи вплине ця їхня часткова мобілізація на подальший перебіг війни і як?\n\n– Не вплине. Вже надто пізно. Після того, як Україна оговталася, вони просунулися лише на Луганщині та тільки на відстань менш ніж 50 кілометрів. З того часу, з квітня, коли вони оголосили про намір захопити Донбас, більшого просування не було.\n\nЧасткова мобілізація, оголошена в Росії, вже не вплине на подальший перебіг війни (фото: GettyImages)\n\n– Як ви вважаєте, для якої цілі вони збирають нові війська? Ви сказали, що частково вони будуть спрямовані для укріплення інших прикордонних ділянок Росії. А в тих військ, які будуть кидати до нас на фронт, яка ціль – захист уже захоплених територій чи вони все ж хочуть йти наступати?\n\n– У них одна ціль – знищення України як держави та знищення української нації. Росія від цієї цілі не відмовилися. Вони передбачають для себе стратегію гри вдовгу. Вони сподіваються, що Захід втомиться і перестане допомагати Україні. І водночас Москва своїми методами гібридної війни – енергоносіями, продовольством, добривом, лісоматеріалами – примусять Захід грати у свою гру. Хоча весь цивілізований світ уже зрозумів, що на даному етапі з ними мати справу не можна.\n\nРосія зараз повертається у стан Радянського союзу періоду з 1924-1929 рік. Коли Радянський союз був країною в собі, не маючи ніякого виходу на зовнішній світ, крім Німеччини. Але вона сама була настільки нещасна, що не могла надати допомогу СРСР.\n\n– Як ви вважаєте, чи готовий Путін застосувати ядерну зброю або ж його остання заява – це був черговий блеф?\n\n– Звісно, готовий. І плани на застосування в нього є. Але, крім бажання, ще треба зважати на можливість та стримуючі фактори. Можливості є, але вони технічно обмежені. А стримуючі фактори – це і світовий вплив, і моніторинг тощо.\n\nПростий приклад. Згадайте, скільки велися переговори щодо допуску іноземних інспекторів на ЗАЕС. Але коли з'явилась інформація про те, що перестали відповідати на запити датчики контролю радіації, туди швидко приїхала делегація разом з головою МАГАТЕ. Тобто коли є реальна загроза і ситуація нестабільна, тоді задіюються міжнародні механізми, і вони працюють.\n\nТому в нього є бажання, є плани застосування ядерної зброї, але вірогідність її практичного застосування залишається дуже малою, хоча вона є.\n\n– Ви сказали, що технічні можливості обмежені. Що ви маєте на увазі?\n\n– Для проведення підготовки до застосування ядерного заряду потрібно провести цілий комплекс заходів. Їх, по-перше, не приховаєш. По-друге, для цього треба мати необхідну кількість і якість фахівців. Плюс, ці заряди продукував Радянський союз, вони є трохи застарілі. Тому використання кожного заряду за таких умов потребує дуже ретельної підготовки та залучення великої кількості фахівців, сил та засобів. І з цим може бути проблема.\n\n– Як ви оцінюєте зараз наші перспективи на правобережжі Херсонщини?\n\n– У нас є задача-мінімум і задача-максимум. Задача-мінімум полягає в тому, що ми там блокуємо росіян, вони виводяться з активних бойових дій і поступово втрачають свою боєздатність. Задача-максимум – це знищення противника.\n\nУкраїнський наступ у Херсонській області рухається повільно через те, що окупанти зігнали туди багато військ (фото: GettyImages)\n\nДинаміка поки що вказує на те, що ми намагаємося виконати задачу-максимум. Це дуже важко, бо вони нагнали туди повно людей. Щільність військ, які там зосередили і яким просто немає куди діватися, досить висока. І це призводить до того, що ми так повільно вигризаємо наші території.\n\nЯкщо ми там їх заблокуємо і не дамо можливості ані переправитися, ані діяти, вони стануть мішенню, яку ми будемо далі виснажувати. Тому що в нас є ресурси для забезпечення, а в них таких ресурсів немає.\n\n– Чи можливо в зимові місяці проводити активні наступальні дії за наших кліматичних умов?\n\n– Звичайно. Будь-який кліматичний сезон має свої вади і переваги. Взимку, коли замерзають болота, коли немає зелені, краще відслідковувати, де знаходиться противник. Плюс, по замерзлому полю, на відміну від літнього, осіннього чи весняного, діяти значно легше.\n\n– Чи маємо ми шанси найближчим часом прорватися до Сватово або до району Кремінної та Рубіжного?\n\n– Так, маємо.\n\n– Це питання місяців чи тижнів?\n\n– Тижнів, навіть днів.",
    "\"Росія припинить воювати - не буде війни, але якщо Україна припинить воювати - не буде України\", - Блінкен. Ключові заяви Радбезу ООН": "В Нью-Йорку завершилось засідання Ради Безпреки ООН, присвячене підтримці миру та безпеки в Україні. Засідання проходило на рівні міністрів закордонних справ країн Радбезу ООН. Окрім постійних членів, до слова запросили також міністра закордонних справ України Дмитра Кулебу, та представників інших європейських держав, а також Прокурора Міжнародного кримінального суду Каріма Хана.\n\nКиївський безпековий договір забезпечить багаторівневий механізм гарантій безпеки України – Кулеба\n\nЗа словами міністра закордонних справ України, щоб завершити російську війну, міжнародна спільнота має взяти на озброєння план дій президента України Володимира Зеленського, оголошений під час виступу на Генасамблеї ООН.\n\n“Україна розробила Київський безпековий договір, який пропонує сучасний багаторівневий механізм гарантій безпеки України до моменту її вступу в НАТО [...] Ми дивимось на це як універсальний механізм, який можна розглядати та застосовувати в інших країнах і контекстах для зміцнення регіональної та глобальної архітектури безпеки”, - заявив очільник українського МЗС.\n\nСьогодні кожен українець – це зброя, готова захищати Україну та принципи, закріплені в Статуті ООН\n\nТакож виступаючи в стінах Ради безпеки ООН, Кулеба підкреслив, що оголошена російським президентом мобілізація не допоможе Москві виграти розгорнуту нею війну.\n\n“24-го лютого, коли Росія атакувала Україну з усіх боків, протягом першої доби десятки тисяч українців повернулися з-за кордону, щоб захищати свою країну. А що сталося протягом першої доби після оголошення президентом Путіним мобілізації? Сталося зворотнє - тисячі росіян забронювали авіаквитки на міжнародний рейси, щоб покинути Росію. [...] Сьогодні кожен українець – це зброя, готова захищати Україну та принципи, закріплені в Статуті ООН. Росія зазнає поразки і понесе повну відповідальність за злочини агресії та військові злочини, злочини проти людяності та геноцид”, - заявив український дипломат.\n\nСвоєю чергою, очільник Держдепартаменту США, Ентоні Блінкен укотре наголосив, що війну може зупинити лише Росія - країна, яка її розпочала.\n\n“Одна людина обрала цю війну, одна людина може закінчити її. Тому що, якщо Росія припинить воювати, не буде війни, - але якщо Україна припинить воювати, не буде України. Тому ми продовжуватимемо підтримувати Україну поки вона захищає себе та зміцнює свої позиції для досягнення дипломатичного рішення на справедливих умовах за столом переговорів”, - заявив державний секретар США.\n\nДипломатія не може і не повинна використовуватися як примус, щоб нав’язати Україні врегулювання, яке суперечить Статуту ООН\n\nАмериканський дипломат також наголосив, що хоч міжнародна спільнота і наполягає на дипломатичному вирішенні конфлікту, не може бути примусом для здачі українських територій.\n\n“Як неодноразово заявляв президент Зеленський, «дипломатія є єдиним способом покласти край цій війні». Але дипломатія не може і не повинна використовуватися як примус, щоб нав’язати Україні врегулювання, яке суперечить Статуту ООН, або заохочує Росію за її порушення. Президент Путін робить власний вибір. Тепер усі інші країни повинні сказати президенту Путіну, щоб він припинив цей жах, який він розпочав”, - наголосив Блінкен.\n\nБудь-яка анексія території держави іншою державою внаслідок загроз або прямого застосування сили є порушенням Статуту ООН і міжнародного права\n\nНатомість генсек ООН Антоніу Гутерріш назвав російські плани проведення так званих «референдумів» на окупованих територіях прямим порушенням Статуту ООН.\n\n“Я також глибоко стурбований повідомленнями про плани організувати так звані «референдуми» в областях України, які зараз непідконтрольні уряду. Будь-яка анексія території держави іншою державою внаслідок загроз або прямого застосування сили є порушенням Статуту ООН і міжнародного права. Тисячі українських мирних жителів, у тому числі сотні дітей, були вбиті та поранені, переважно внаслідок російського бомбардування міських районів”, - наголосив генеральний секретар ООН.\n\nОкрім того, за словами Гутерріша, російська агресія як ніколи наблизила ризик ядерної війни.\n\n“Війна Росії в Україні не має ознак припинення. За останні сім місяців ми бачили невимовні страждання та спустошення. Останні події є небезпечними та тривожними. Як я казав із самого початку, ця безглузда війна має необмежений потенціал завдати жахливої шкоди – в Україні та в усьому світі. Ідея ядерного конфлікту, колись немислима, стала предметом дискусій. Це саме по собі абсолютно неприйнятно. Усі держави, що володіють ядерною зброєю, повинні знову взяти на себе зобов’язання щодо невикористання та повної ліквідації ядерної зброї”, - заявив Гутерреш.\n\nВиправдовуючи політику Москви, Міністр закордонних справ РФ Сергій Лавров під час своєго виступу у черговий раз назвав Революцію Гідності 2014-го року \"державним переворотом\", в наслідок якого частини Луганської, Донецької областей, а також Кримський півострів добровільно вирішили відділитися від України.\n\nТакож російський дипломат заявив, що київська влада цілеспрямовано обстрілювала власні території на Сході України протягом останніх восьми років. Окрім того, попри офіційне визнання Москвою так званих самопроголошених республік \"Л/ДНР\", Лавров під час засідання Радбезу ООН заявив, що саме Київ не виконував Мінські домовленості.\n\nНа засіданні Ради, прокурор Міжнародного кримінального суду (МКС) Карім Хан сказав, що є «вагомі підстави» вважати, що в Україні були скоєні злочини, які підпадають під юрисдикцію суду. До кометенції Гаазького суду входять воєнні злочини, злочини проти людяності, геноцид та злочини агресії.\n\nХан зазначив, що пріоритетами розслідування МКС є навмисні напади на цивільні об'єкти та переміщення населення з України, включно з дітьми.\n\nЗгідно з американськими даними, російська влада \"допитала, затримала і примусово депортувала\" до 1,6 мільйона українців до Росії з моменту вторгнення.\n\nДивіться також: Ми будемо солідарними з Україною - Байден в ООН.",
    "Україна в ОБСЄ: кремль розуміє, що програє в Україні": "Керівництво рф розуміє свій програш у війні проти України, але намагається відтягнути кінець шляхом відчайдушної спроби часткової мобілізації.\n\nЯк передає кореспондент Укрінформу, про це заявив постійний представник України при міжнародних організаціях у Відні Євгеній Цимбалюк на засіданні Постійної ради ОБСЄ у четвер у Відні.\n\n\"Диктатори ніколи не визнають помилок, поки їхні відчайдушні рішення не призведуть до їх особистої катастрофи. Про це говорить і часткова мобілізація, оголошена вчора президентом путіним і міністром шойгу. Якщо за словами шойгу, росія щойно втратила близько 5 900 своїх військових – що не є правдою – то навіщо росії часткова мобілізація? Що б там не говорилося, у кремлі чітко розуміють, що програють\", - заявив він.\n\nУкраїнський посол вказав на те, що оголошена напередодні путіним частково мобілізація \"нічого не змінює на місцях\".\n\n\"Місяцями триває прихована мобілізація, яка не може змінити динаміку війни. А офіційне оголошення було лише формальністю. Своїм рішенням путін підтвердив, що він готовий кинути більше людей у ​​вогонь війни, яку він не має шансів виграти. Йому байдуже тисячі простих росіян і скільки трун приїде до російських родин. Його справді хвилює лише продовження його клептократичного правління\", - наголосив Цимбалюк.\n\nВін також вказав на те, що нове законодавство, яке було проголосоване російським парламентом перед оголошенням мобілізації і яке затверджує покарання за дезертирство та добровільну здачу в полон, \"вказує на проблеми з російськими солдатами, які не бажають помирати за імперіалістичну війну путіна\".\n\nОкремо очільник української місії в ОБСЄ також наголосив, що \"скільки б нелегітимних опитувань рф не проводила на тимчасово окупованих територіях України, результат буде один – ці \"референдуми\" будуть недійсними\".\n\n\"Усі українські регіони будуть звільнені від російської окупації. Російське керівництво буде притягнуто до відповідальності за терор, воєнні злочини та злочини проти людяності, вчинені на українській землі\", - підкреслив він.\n\nЗа словами Цимбалюка, навіть після місяців поразок \"путін все ще не може зрозуміти, що таке Україна\". \"Він досі продовжує недооцінювати рішучість українців протистояти окупації. Він досі не хоче визнати, що в Україні немає підтримки його \"руского міра\". Але путін досі вірить, що може обдурити світ зрежисованими шоу на окупованих територіях\", - додав він.\n\nЗ огляду на нову ескалацію з боку рф український посол наголосив на тому, що зараз настав час, щоб міжнародна спільнота \"позбавила росію грошей\" та запровадила додаткові санкції та закрила лазівки, які дозволяють кремлівському режиму триматися на плаву.\n\n\"Ще одним ефективним засобом стримування планів кремля було б якомога швидше озброїти Україну в достатній кількості. Україна може і повинна виграти цю війну на власних умовах\", - заявив він.\n\nЯк повідомляв Укрінформ, 21 вересня президент росії владімір путін підписав указ про \"часткову мобілізацію\", міністр оборони рф сєргєй шойгу заявив, що у рф будуть мобілізовані 300 тисяч резервістів. Пункт указу про кількість осіб, які підлягають мобілізації, не опублікований.\n\nЗа даними ЗМІ, цей пункт дозволяє міноборони рф призвати один мільйон людей.",
    "У МЗС РФ заявили, що домовлятися з ними Україні буде важче": "Глава МЗС РФ Сергій Лавров заявив, що Росія не робитиме перших кроків назустріч діалогу із Заходом і що чим довше Київ відмовляється від переговорів, тим важче буде домовлятися.\n\nДжерело: Лавров у виступі на 77-й сесії Генеральної асамблеї ООН у суботу, повідомляє РИА Новости\n\nПряма мова: \"Ми від контактів (із Заходом - ред.) не відмовляємося, і коли надходять відповідні пропозиції, ми погоджуємося. Хочуть наші партнери потихеньку зустрітися, щоб ніхто про це не дізнався, будь ласка. Але в ситуації, в якій ми зараз перебуваємо, Росія не буде робити жодних перших кроків\".\n\nДеталі: Лавров також заявив, що Росія не відмовляється від переговорів з Україною, \"але ті, хто відмовляються, повинні розуміти, що, чим довше вони відмовляються, тим важче, у підсумку, буде домовлятися\".\n\nВін також поскаржився, що Захід \"закотив істерику\" через так звані \"референдуми\" на окупованих Росією територіях України, міністр навіть пригадав слова президента України Володимира Зеленського.\n\n\"Але люди, які проживають там, по суті лише реагують на те, що їм в одному зі своїх інтерв'ю в серпні 2021 року рекомендував президент Зеленський. Тоді він порадив усім, хто відчуває себе росіянами, заради блага своїх дітей та онуків іти до Росії. Ось жителі згаданих регіонів так зараз і роблять, забираючи з собою водночас свої землі, на яких століттями жили їхні предки\", - сказав він.",
    "ЄС спостерігає за війною в Україні через супутникові знімки з надзвичайною деталізацією - Боррель": "Супутниковий центр Євросоюзу дозволяє спостерігати за подіями в Україні «із надзвичайною деталізацією» та надавати нашій державі велику кількість супутникових знімків, що є необхідними для прийняття рішень.\n\nПро це сьогодні у Мадриді під час виступу на церемонії відзначення 30-ї річниці SatCen – Супутникового центру ЄС, та з нагоди презентації нової штаб-квартири цієї установи заявив Високий представник ЄС Жозеп Боррель, повідомляє кореспондент Укрінформу.\n\nПовний запис виступу Високого представника ЄС оприлюднений на мультимедійному порталі Євросоюзу.\n\n«Важливий вимір (діяльності Центру – ред.), - це розвиток глобального партнерства, зокрема, з ООН, з ОБСЄ, з Організацією із заборони хімічної зброї - для всіх них Супутниковий центр надає інформацію. Наразі Україна, переважно, перемагає, і ми бачимо, що там відбувається, з надзвичайним рівнем деталізації. Це також підтримує дії української влади, які можуть скористатися цими знімками. Ми надаємо їм такі знімки - не скажу, наскільки багато, але багато», - сказав Боррель.\n\nВін наголосив, що Супутниковий центр надає допомогу у впровадженні європейської політики у багатьох напрямках, включаючи охорону кордонів, контроль за екосистемою, конкурентоспроможність та розвиток Європейської космічної промисловості та багато інших. При цьому SatCen відіграватиме дедалі більшу роль у забезпеченні безпеки й оборони ЄС.\n\n«Стратегічний Компас ЄС має окрему главу щодо нової космічної стратегії для безпеки та оборони, яка є незамінною для захисту Євросоюзу, та для надання космічних послуг для нашої економіки та для суспільства. Важливою складовою є стійкість космічної інфраструктури, щоб ЄС міг відповідати на космічні загрози... Супутниковий центр поєднує комерційний доступ до космічних знімків, а також надання країнам-членам знімків спостереження. Це має гарантувати нашу європейську автономію. Тому, що протилежністю до автономії є залежність» – підкреслив Боррель.\n\n«Ми знаємо про нашу залежність від російської енергії. Ми хочемо позбавитися цієї залежності, але при цьому прагнемо не потрапляти в іншу залежність, яка також може підірвати нашу автономію. Супутниковий центр має надати потужні спроможності для забезпечення нашої ланки командування», - додав Високий представник ЄС.\n\nЯк повідомлялося, з лютого поточного року, від початку військового вторгнення росії в Україну, Європейський Союз виявив тверду солідарність з Україною, та почав надавати їй суттєву політичну, економічну, фінансову, військову та гуманітарну допомогу."
}