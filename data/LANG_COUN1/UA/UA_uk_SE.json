{
    "Швеція готова надати Україні допомогу для реалізації проєктів у сфері поводження з відходами відповідно до кращих практик ЄС": "",
    "Швеція викупить в України 40 тисяч тонн пшениці": "Уряд Швеції в четвер розкрив деталі останнього пакету допомоги України на 500 мільярдів крон – кошти підуть на відбудову України, гуманітарні операції та транспортування українського зерна.\n\nПро це повідомляє \"Європейська правда\" з посиланням на повідомлення шведського уряду.\n\nЗазначається, що Швеція зібльшить підтримку в межах повоєнної відбудови України, зокрема в плані зруйнованої інфраструктури, а також допоможе з переробкою відходів, про що Володимир Зеленський попросив прем’єрку Магдалену Андерссон під час її візиту до Києва.\n\nТакож Швеція посприяє придбанню і постачанню зерна з України до країн із високим ризиком голоду. Стокгольм профінансує купівлю щонайменше 40 тисяч тонн пшениці, яка вивозиться з України морем.\n\n\"Шляхом придбання й вивезення 40 тисяч тонн зерна, Швеція сприяє полегшенню і без того значних страждань, які Росія погіршила для мільйонів тих, хто потерпає від голоду в інших частинах світу\", – пояснила міністерка з питань допомоги Матильда Ернкранс.\n\nЗа даними уряду Швеції, з початку повномасштабного вторгнення Росії в Україну він надав Києву 5,2 мільярда крон (понад 17,8 мільярда гривень) військової, гуманітарної допомоги, фінансових гарантій, підтримки реформ і відбудови.\n\nНагадаємо, прем’єр-міністерка Швеції Магдалена Андерссон у понеділок заявила, що шведський уряд надасть Україні новий пакет допомоги загальною сумою мільярд шведських крон (близько 100 млн доларів).\n\nСьомий пакет шведської військової допомоги для України складатиметься з боєприпасів для артилерії загальною вартістю пів мільярда шведських крон.",
    "Швеція долучається до двох позовів щодо війни РФ проти України": "Швеція вирішила долучитися до двох судових позовів, що стосуються відповідальності РФ за порушення міжнародного права у зв’язку з агресією проти України.\n\nЯк пише \"Європейська правда\", про це повідомила міністерка закордонних справ Швеції Анн Лінде.\n\nЙдеться про справу, яку розглядає Міжнародний суд ООН у Гаазі - щодо звинувачень РФ на адресу Укрїани у \"геноциді\", які Кремль використав як виправдання вторгнення, а також міжурядовий позов проти РФ у Суді ЄС у Страсбурзі щодо грубих порушень Росією прав людини під час війни.\n\n\"Вимога відповідальності за злочини у зв’язку з агресією РФ проти України є важливим пріоритетом для Швеції. Відтак Швеція вирішила брати участь у декількох позовах, які зараз розглядаються, щоб вимагати притягнення Росії до відповідальності\", - зазначила Анн Лінде.\n\nВона зазначає, що Швеція є країною-учасницею Конвенції щодо запобігання геноциду, тому вирішила взяти участь у позові України проти РФ та 9 вересня подала до суду позицію Швеції щодо питань, які підняті у позові.\n\n8 вересня уряд Швеції вирішив просити згоди Суду ЄС на долучення як третя сторона до справи щодо порушень прав людини під час війни в Україні, в якій центральним питанням є те, якою мірою Росія юридично може вважатися відповідальною за порушення, що сталися на території України.\n\n\"В обох випадках позиція Швеції співпадає з позицією України. Для Швеції принципово важливо, щоби міжнародне право поважали, щоб за акти агресії вимагали відповідальності і свідчення про воєнні злочини розслідувалися. Умисні атаки проти цивільного населення та об’єктів суперечать законам ведення війни. Права людини й фундаментальні свободи не перестають діяти і у воєнний час\", - наголошують у комюніке.\n\n\"Європейська правда\" детально розповідала про позов України щодо \"геноциду\" до Міжнародному суді ООН статті - В Гаагу за геноцидом: що написала Україна у позові проти Росії до Суду ООН, а також у статті Перше рішення з Гааги: що означає наказ Суду ООН у справі проти Росії щодо \"геноциду\".",
    "Швеція запросила українських дітей на відпочинок": "Українські діти змогли відпочити від війни на острові у Швеції завдяки домовленостям мера Києва Віталія Кличка з представниками цієї країни.\n\nПро це повідомляє Nyheter24.\n\n\"Мер Києва Віталій Кличко навесні звернувся до радника з фінансів у Стокгольмі Анни Кеніг Джерлмір з проханням відправити групу українських дітей до Швеції протягом літа, щоб дати їм безпечний притулок від війни. Наприкінці серпня білий автобус із 39 дітьми та чотирма дорослими лідерами вирушив з української столиці, щоб через два дні зупинитися в Барненс поблизу Норртельє\", - повідомляє видання.\n\nВ публікації відзначається, що українські діти розташувалися на відпочинок на острові Барненс Стокгольмського архіпелагу, або Дитячому острові, де є зоопарк і багато інших розваг. За час відпочинку діти помітно розслабилися та заспокоїлися.\n\n\"Ми дуже вдячні, що змогли приїхати сюди. Це дуже багато значить, що діти змогли відпочити, відпочити від війни. Тепер вони наважуються думати про майбутнє і виявляють свої почуття більш відкрито. Спочатку вони планували лише один день. Тепер вони наважуються думати далі\", - каже керівник групи Лариса Осадча.\n\nРаніше повідомлялось, що Єврокомісія виділить 100 млн євро для відбудови 74 українських шкіл.",
    "Сербія - Швеція. Анонс і прогноз на матч Ліги націй на 24.09.2022": "Ліга націй, ліга B, група 4, п'ятий тур\n\n24 вересня 2022, Белград, \"Стадіум Райко Мітич\"\n\nСербія 21:45 Швеція\n\nТелетрансляція – Megogo Футбол 3\n\nТекстова трансляція – UA-Футбол\n\nСербія залишається претендентом на перемогу в групі, Швеція ризикує вилетіти в третій дивізіон. Важливий для двох збірних матч не найважливішого турніру.\n\n300 ₴ Фрибет на первый депозит Отримати бонус 4500 ₴ Ставка без риска Отримати бонус 1500 ₴ Бонус на первый депозит Отримати бонус\n\nСербія\n\nРівно за два місяці матчем із Бразилією для Сербії стартує Чемпіонат світу-2022, і дві останні гри групи Ліги націй будуть визначальними в підготовці до Мундіалю.\n\nАле Сербія опинилася в такому становищі, коли дві перемоги у двох поєдинках можуть вивести її в Лігу А, що можна назвати дуже хорошим призом для цього покоління футболістів. Сербам достатньо обіграти в суботу Швецію, а у вівторок, з відривом у два м'ячі, Норвегію.\n\nДля команди Драгана Стойковича це хороша мотивація, але в грі проти Швеції за Сербію не зіграє важливий фактор. На стадіон \"Райко Мітич\" накладена дискваліфікація, тому гру зможуть подивитися тільки діти від семи до 14 років.\n\nУ тренера збірної Сербії запитували перед матчем, чи може його команда грати одночасно з двома зірковими форвардами Мітровичем і Влаховичем, і Стойкович завуальовано дав зрозуміти, що все ж таки місце в старті отримає бомбардир \"Фулгема\".\n\nШвеція\n\nПісля програного матчу плей-офф ЧС у березні проти збірної Польщі головний тренер Швеції Ян Андерссон вирішив відмовитися від консервативної схеми 4-4-2 і перейти на більш атакувальні 4-3-3.\n\nУ першому турі групи Ліги націй Швеції завдяки голам Форсберга і Кулусевскі виграти у Словенії (2:0), але потім \"синьо-жовті\" видали серію з трьох поразок поспіль, двічі Норвегії (2:3 і 1:2) і Сербії (0:1).\n\nЛише три очки в чотирьох турах залишають Швецію в незавидному становищі. Ян Андерссон не хоче вильоту в Лігу C, і в розташуванні \"синьо-жовтих\" говорять про повернення до базових принципів і повернення до 4-4-2. Якщо Швеція не програє Сербії, а Словенія не обіграє Норвегію в паралельному матчі, це буде хороший день для \"синьо-жовтих\".\n\nСтатистика команд, цифри і факти\n\nШвеція програла п'ять із шести останніх гостьових матчів у всіх турнірах.\n\nУ минулому турі з Норвегією Швеція пропустила три м'ячі. \"Синьо-жовті\" вперше пропустили більше двох голів за 90 хвилин з листопада 2020 року.\n\nУ трьох програних матчах Ліги націй Швеція пропустила різну кількість м'ячів – три, два й один.\n\nСербія пропускала щонайменше один гол у шести останніх домашніх матчах.\n\nШість із семи голів у групі Ліги націй Сербія забила у ворота Словенії.\n\nОстанні п'ять матчів Сербії та Швеції\n\nСербія\n\n12.06 Словенія 2:2 (Ліга націй)\n\n09.06 Швеція 1:0 (Ліга націй)\n\n05.06 Словенія 4:1 (Ліга націй)\n\n02.06 Норвегія 0:1 (Ліга націй)\n\n29.03 Данія 0:3 (Товариський матч)\n\nШвеція\n\n12.06 Норвегія 2:3 (Ліга націй)\n\n09.06 Сербія 0:1 (Ліга націй)\n\n05.06 Норвегія 1:2 (Ліга націй)\n\n02.06 Словенія 2:0 (Ліга націй)\n\n29.03 Польща 0:2 (плей-офф Чемпіонату світу)\n\nТурнірна таблиця\n\n# Команда І В Н П М РМ О 1 Норвегія 4 3 1 0 6-3 +3 10 2 Сербія 4 2 1 1 7-4 +3 7 3 Швеція 4 1 0 3 5-6 -1 3 4 Словенія 4 0 2 2 3-8 -5 2\n\nБільше безкоштовних прогнозів на футбол дивіться в телеграм-каналі\n\nОсобисті зустрічі\n\nЦе буде четвертий матч між Сербією та Швецією. У перших дві перемоги, у других - одна.\n\nТрансляція матчу Сербія – Швеція\n\nТрансляция матча В эфире Трансляція матчу Сербія - Швеція Смотреть трансляцию\n\nОрієнтовні склади\n\nСербія: Ваня Мілінкович-Савич – Стефан Мітрович, Велькович, Павлович – Костич, Гудель, Лукич, Лазович – Сергєй Мілінкович-Савич, Тадич – Мітрович\n\nШвеція: Ульсен – Аугустінссон, Хін, Лінделеф, Андерссон – Форсберг, Сванберг, Ольссон, Кулусевскі – Ісак, Еланга\n\nСтавки та Коефіцієнти на матч\n\nПрогноз на матч Сербія – Швеція від UA-Football\n\nПовернення до старої оборонної конфігурації має допомогти Швеції стримати натиск сильної атаки Сербії. Для таких футболістів як Кулусевскі, Ісак, Еланга вкрай підходить гра на контратаках. У гостей буде шанс. Прогноз – нічия 1:1.\n\nДаний прогноз – лише один з можливих варіантів розвитку подій; він не гарантує виграшу.",
    "Британія, США, Хорватія і Швеція підтвердили звільнення своїх громадян із російського полону": "Велика Британія, Сполучені Штати, Хорватія і Швеція в середу підтвердили, що серед десяти звільнених із російського полону іноземців, які воювали в Україні, є їхні громадяни.\n\nПро це повідомляє \"Європейська правда\".\n\nПрем’єр-міністерка Великої Британії Ліз Трасс написала у Twitter про \"вкрай приємну новину\" про звільнення п'ятьох британців, \"яких утримували підтримувані Росією найманці на сході України\".\n\nВона не назвала їхніх імен, але, ймовірно, йдеться також про британців Шона Піннера і Айдена Асліна, чиї імена з’являлися у ЗМІ раніше.\n\nКрім того, родичі американських добровольців Александра Дрюке та Енді Г’юна також підтвердили Reuters їхнє звільнення.\n\nПро звільнення хорвата Вєкослава Пребега в середу оголосило міністерство закордонних справ Хорватії, а громадянина Швеції – глава МЗС країни Анн Лінде, передає SVT (не назвавши імені військовополоненого).\n\nРаніше повідомлялося, що за посередництва Саудівської Аравії Росія погодилася випустити десятьох військовополонених іноземців, які воювали в Україні – громадян США, Марокко, Великої Британії, Швеції та Хорватії.\n\nРаніше Європейський суд з прав людини зобов’язав Росію поважати права усіх полонених і забезпечувати їм доступ до необхідної медичної допомоги.",
    "Як прихід ультраправих в Швеції може вплинути на військову підтримку України": "11 вересня – доленосна дата для Швеції. Цього дня там відбулися парламентські вибори, які стали справжнім політичним переломом.\n\nПро те, що ж, власне, сталося і чого чекати, в тому числі Україні, читайте в статті старшого викладача Університету Еребру (Швеція) Романа Горбика Ультраправий прорив: чи зменшить коаліція з радикалами підтримку України Швецією.\n\nУ Швеції до влади повертається права коаліція.\n\nХоча саме соціал-демократи, які поки що перебувають при владі, набрали найбільше голосів і навіть покращили свій результат порівняно з попередніми виборами, однак сумарно тільки усі праві партії можуть забезпечити більшість, потрібну для створення уряду (175 мандатів або більше).\n\nЖоден формат коаліції без правих не набирає належної кількості мандатів у Ріксдагу.\n\nУ шведській політиці традиційно панують ліволіберали.\n\nПраві уряди, хоча в останні десятиліття регулярно приходили до влади, як правило, надовго не затримувалися.\n\nТепер же перспектива уряду під проводом правих – вперше після відставки кабінету Фредріка Рейнфельдта у 2014 році – є майже невідворотною.\n\nГоловний елемент зсуву – це крен не просто вправо, а вихід за межі того, що роками формувало норму для шведської політики.\n\nВперше найбільше голосів на правому крилі політичного спектра здобули \"Шведські демократи\" (ШД), партія з вельми сумнівною репутацією.\n\nВона утворилася у 1980-х роках внаслідок злиття низки маргінальних ультраправих груп, а на її чолі спершу стояли відкриті нацисти і навіть ветеран СС. У 1990-ті партія не цуралася залучати скінхедів.\n\nУтім, з того часу \"Шведські демократи\" стали значно поміркованішими і на загальному європейському фоні виглядають як звичайна консервативна партія.\n\nУпродовж довгого часу ШД були паршивою вівцею шведської політики.\n\n\"Жодної співпраці з ультраправими\" – це було гаслом усіх без винятку шведських партій.\n\nУтім, з 2010 року, коли \"Шведські демократи\" вперше увійшли в Ріксдаг з трохи більше ніж п’ятивідсотковою підтримкою, їхня популярність постійно зростала і врешті нині перевалила за п’яту частину виборців.\n\nТепер ШД не просто покращили результат. Вони обігнали \"модераторів\" (так називають Помірковану коаліційну партію, шведською – Moderata samlingspartiet) і стали партією №1 на правому фланзі шведської політики, а також другою найбільшою партією після соціал-демократів. Вони є фактичними переможцями цих виборів.\n\nТобто, тепер переговори про формування нового уряду ведуть \"модератори\", ліберали, центристи, християнські демократи та \"Шведські демократи\".\n\nА це майже неминуче означатиме входження міністрів від ультраправих у майбутній кабінет Крістерсона.\n\nШведські інтелектуали та ліві перебувають десь між трауром і панікою. Та чи варто очікувати реальної загрози для демократії в Швеції?\n\nТака перспектива якщо і є, то поки що дуже віддалена.\n\nА чого чекати Україні?\n\nШвеція – невеликий, але ключовий союзник, який надає нам фінансову та військову допомогу.\n\nХоча Швеція не має великої армії, однак має потужну й самодостатню військову промисловість (навіть уславлені NLAW – саме шведсько-британська розробка).\n\nБудь-яка нестабільність і зміна коней на переправі для нас невигідна саме зараз.\n\nЗміна уряду може потягнути за собою зміну ставлення до постачання зброї Україні або ж зміну до його втілення на практиці.\n\n\"Шведські демократи\" скептично ставляться до ЄС та НАТО і декларують принцип опертя на власні сили через підвищення витрат на оборону до 2,5% ВВП, що може негативно вплинути на постачання озброєнь Україні.\n\nДержавна підтримка та допомога в інтеграції українських біженців за їхнього владування точно скоротиться.\n\nПрикметно водночас, що в програмі партії немає жодної згадки про Україну (при тому, що одним із гасел лібералів було \"більше зброї Україні\").\n\nОднак і панікувати не варто. Усі шведські партії декларували підтримку України.\n\nДокладніше – у матеріалі Романа Горбика Ультраправий прорив: чи зменшить коаліція з радикалами підтримку України Швецією.",
    "Швеція готова підтримувати Україну на шляху до впорядкування сфери відходів в країні": "",
    "В НАТО без ПДЧ: як Україні повторити успіх Фінляндії та Швеції": "\"Фінська модель\" на певних етапах у минулому викликала інтерес в українських дослідників як одна з безпекових опцій, що передбачала б тісну співпрацю з НАТО без вступу до нього.\n\nВпродовж десятиліть Фінляндія та сусідня Швеція впроваджували стандарти Альянсу, проводили спільні навчання та розвивали оборонну співпрацю з державами-членами НАТО, зберігаючи при цьому нейтралітет.\n\nУтім, після повномасштабного вторгнення Росії в Україну обидві країни швидко ухвалили рішення про вступ до НАТО, а в самому Альянсі країнам-аплікантам забезпечили вступ \"екстерном\", який не вимагав виконання Плану дій щодо членства (ПДЧ).\n\nПісля безповоротного вибору обох країн на користь НАТО та наповнення поняття \"фінляндизація\" абсолютно новим змістом фінський та шведський кейс – утім, цього разу блискавичного вступу до Альянсу – знову стає цікавим для України.\n\nЯк саме Україні набути цієї взаємосумісності з країнами НАТО та сприяти тому, щоби політичне вікно можливостей одного дня таки відкрилося?\n\nПереваги для НАТО\n\nУхвалюючи політичне рішення щодо вступу або невступу країни-апліканта до НАТО, держави-члени зважують, серед іншого, чи посилить цей вступ безпеку Альянсу, чи, навпаки, принесе більше ризиків.\n\nВступ Фінляндії та Швеції до НАТО, хоча, з одного боку, і збільшує кордон Альянсу з Росією майже вдвічі (зараз – 1200 км), утім, несе низку суттєвих геополітичних переваг.\n\nЗокрема, він повністю змінить баланс сил у Північній Європі, адже тепер Альянс контролюватиме переважну більшість узбережжя Балтійського моря, яке стане \"внутрішнім озером НАТО\".\n\nОсновна база балтійського флоту Росії у Кронштадті буде затиснутою у Фінській затоці між Естонією та Фінляндією, а завдяки Фінляндії Альянс стане ближчим до Кольського півострова Росії, де розташовуються російський північний флот та бази атомних субмарин.\n\nКраїни Балтії стануть набагато більш захищеними: у разі нападу Росії НАТО зможе перекрити Фінську затоку та заблокувати Балтійський флот РФ, а також надавати балтійським країнам підтримку з моря.\n\nПриєднання Швеції та Фінляндії до НАТО також посилить захист Норвегії та зменшить ризик нападу Росії на неї з півночі. На додачу, членство Швеції та Фінляндії вплине на присутність НАТО в Арктиці, а також збільшить військове забезпечення Альянсу: Швеція має один із найкращих підводних флотів у світі, тримає на озброєнні танки Leopard 2A та сучасні протиповітряні системи типу Patriot, має власне виробництво сучасних винищувачів JAS-39 та БМП CV90.\n\nФінляндія також має у своєму арсеналі найсучасніші винищувачі F35, танки Leopard 2A6 тощо.\n\nНатомість до повномасштабного вторгнення Росії країни Альянсу завжди розглядали вступ України до НАТО радше як ризик, аніж як перевагу.\n\nУкраїнська сторона неодноразово шукала зворотні аргументи. Зокрема, у 2021 році Центр \"Нова Європа\" виокремив такі внески України у трансатлантичну безпеку: цінний досвід у боротьбі з гібридними загрозами, допомога в пандемічні часи, участь у місіях та операціях Альянсу тощо.\n\nПісля перемоги Україні необхідно буде продовжувати проводити адвокаційну роботу щодо переваг для НАТО від членства України з урахуванням здобутого бойового досвіду.\n\nВійськова взаємосумісність\n\nВійськова взаємосумісність або можливість армій держав-членів діяти злагоджено та розуміти одне одного під час спільних навчань, місій та операцій є основою НАТО та наріжним каменем для вступу нових держав-членів.\n\nЗа деякими даними, Швеція та Фінляндія досягли повної взаємосумісності з НАТО ще 15 років тому.\n\nДля порівняння, станом на кінець 2021 року в Україні було запроваджено 21% стандартів Альянсу (255 стандартів та керівних документів НАТО, здебільшого оперативних та адміністративних). Щоправда, під час повномасштабного вторгнення Україна запровадила також велику кількість натівських практик, іноді навіть не помічаючи цього.\n\nНезважаючи на різницю в досягненнях, впадає в око те, що Україна має доступ майже до усіх тих самих інструментів для набуття взаємосумісності з Альянсом, що і Фінляндія та Швеція.\n\nСфери, у яких Україна поки відстає від Швеції та Фінляндії за рівнем взаємосумісності з НАТО:\n\nМатеріальне забезпечення фінської та шведської армій з 1990-х років відповідає стандартам Альянсу.\n\nВолодіння англійською мовою, необхідне для роботи з натівськими документами та для розуміння військовослужбовцями один одного, є на високому рівні серед фінських та шведських військових.\n\nДовіра через співпрацю\n\nОдним із найважливіших факторів, на які зважують держави-члени Альянсу, ухвалюючи політичне рішення про вступ тієї чи іншої держави до НАТО, є довіра.\n\nДля членів Альянсу важливо відчувати, що країна-аплікант є \"однією з них\", а не тільки має сильну сумісну армію.\n\nОбидві скандинавські країни почали розбудовувати тісніше партнерство з НАТО після розпаду Радянського Союзу.\n\nВтім, Швеція ще в часи холодної війни отримала назву \"шістнадцятого члена\" НАТО за активну кооперацію з Альянсом.\n\nПри цьому обидві країни не лише використовували існуючі інструменти НАТО для посилення власних спроможностей, але і були проактивними та робили власний внесок у безпеку євроатлантичного простору, зокрема брали участь у місіях та операціях Альянсу.\n\nЩе один урок для України – і Швеція, і Фінляндія тісно співпрацювали з Данією, Ісландією та Норвегією у рамках регіональної оборонної ініціативи NORDEFCO, яка сприяла не тільки розвитку тіснішої співпраці та розбудові довіри, але і посиленню спроможностей держав-учасниць.\n\nФінські аналітики відзначають, що процес розбудови довіри може бути прискорений за допомогою міцних двосторонніх відносин з країнами-членами НАТО, які б виступали \"спонсорами\" та пропонували можливості для співпраці, вигідні для країни-партнера та Альянсу.\n\nДля України такими спонсорами могли би стати Велика Британія та Польща в рамках новоствореного тристороннього формату співпраці, який наразі сторони розглядають як безпековий формат допомоги Україні.\n\nАналогічно Швеція, зберігаючи відданість політиці нейтралітету, активно розвивала тісну оборонну співпрацю з партнерами – явище, яке фінські дослідники назвали \"парадоксом шведської оборонної політики\".\n\nРозуміючи, що власного оборонного потенціалу країни недостатньо для захисту від агресії, Швеція після розпаду СРСР підписала низку декларацій і меморандумів про оборонну співпрацю з Великою Британією, США, Німеччиною.\n\nТісна співпраця з партнерами нещодавно дала свої плоди: йдеться про безпрецедентну в історії НАТО готовність Великої Британії, Данії, Норвегії та Ісландії надати Швеції та Фінляндії гарантії безпеки у найбільш небезпечний період – між поданням заявки та безпосереднім вступом до Альянсу.\n\nПолітична та ціннісна взаємосумісність\n\nГотовність низки держав-членів НАТО надати Швеції та Фінляндії гарантії безпеки на період формальної процедури вступу та водночас тривалий спротив країн НАТО щодо постачання Україні озброєнь після початку повномасштабного вторгнення Росії свідчать про те, що політична та ціннісна взаємосумісність – не менш важлива характеристика, аніж взаємосумісність військова.\n\nНавіть у ПДЧ серед критеріїв на вступ до Альянсу є політичні та економічні: демократія, верховенство права, вирішення суперечок мирним шляхом, демократичний та цивільний контроль над збройними силами тощо.\n\nВступ до ЄС у 1995 році зробив Швецію та Фінляндію повністю економічно та політично сумісними з більшістю країн-членів НАТО.\n\nЦе стало великою перевагою для застосування у 2022 році швидкої процедури вступу до Альянсу.\n\nАдже зазвичай, або принаймні впродовж кількох останніх хвиль розширення, країни-апліканти, навпаки, інтегрувалися спершу до НАТО, а потім до ЄС. Такий шлях пройшли, зокрема, Чехія, Угорщина, Польща, Словаччина та Словенія, Болгарія, Румунія та Хорватія.\n\nВодночас вступ до ЄС не лише зробив Швецію та Фінляндію \"своїми\" для більшості держав-членів НАТО, але і став певним сигналом про те, що обидві країни переходять від нейтралітету до політики військового неприєднання, адже вони стали частиною колективної оборони ЄС, а також взяли на себе певні політичні зобов’язання.\n\nЧому не спрацювало \"право вето\" Росії?\n\nНебажання погіршувати відносини з Росією завжди було неформальною, проте вагомою причиною відмов Україні у членстві в Альянсі, яке безпосередньо збільшило би кордон НАТО з РФ.\n\nНатомість Фінляндію радо готові бачити в Альянсі, незважаючи на те, що вступ країни в НАТО збільшує цей кордон на 1300 км.\n\nТож кейс вступу Фінляндії попри російський фактор є цікавим для України, особливо з огляду на те, що саме війна в Україні є центральним елементом цього кейсу.\n\nШведські аналітики зауважують, що досвід вдалого захисту власних територій у 1940-х роках, розбудова сильної армії та можливість проєктувати силу зробили Фінляндію привабливим партнером для НАТО.\n\nСаме можливість говорити з РФ з позиції сили відрізняла Фінляндію від інших країн.\n\nВ тому числі тих, які межують з Росією, однак не здатні будуть захистити себе у разі нападу.\n\nВторгнення РФ в Україну продемонструвало здатність нашої країни вести війну, захищати власні території та проєктувати силу попри географічну близькість до Росії.\n\nПісля перемоги цей аргумент може стати чи не найвагомішим у переговорах із партнерами: Україна – не слабкий партнер, що прагне від НАТО захисту, а сильний союзник, який уміє себе захистити.\n\nНа додачу, російський фактор у випадку Швеції та Фінляндії став джерелом сили, а не слабкості: глибоке розуміння російської загрози та історичний досвід протистояння російській агресії роблять Швецію та Фінляндію цінними партнерами для Альянсу, адже вони можуть зміцнити підхід НАТО щодо Росії.\n\nАвтор: Маріанна Фахурдінова,\n\nаналітикиня Центру \"Нова Європа\"",
    "Швеція відклала до лютого перезапуск реактора на АЕС на тлі енергокризи": "Шведська енергетична компанія Vattenfall відклала перезапуск ядерного реактора Ringhals 4 на два місяці, до 31 січня, що ще більше ускладнить енергопостачання у Північному та Балтійському регіоні.\n\nПро це, як пише \"Європейська правда\", повідомляє Reuters.\n\n\"Непередбачуваний необхідний ремонт займає більше часу, ніж очікувалося, перед тим, як запустити агрегат після щорічного технічного обслуговування\", — повідомила Vattenfall у нормативній документації.\n\nТривале відключення відбувається в критичний момент, коли ціни на енергію у Європі стрімко зростають, а країни намагаються забезпечити достатню її кількість для майбутньої зими.\n\n\"Це погіршує і без того складну ситуацію з енергетикою на півдні Швеції\", — сказав аналітик ринку електроенергії Тор Реєр Ліллехолт з Norway's Volue.\n\nКомпанія Vattenfall наприкінці серпня вже продовжила поточне технічне обслуговування Ringhals 4, встановлена потужність якого становить 1130 (МВт), на три місяці, посилаючись на пошкодження ключового компонента під час тестування.\n\nПонтус де Маре, керівник відділу експлуатації енергосистеми національного мережевого оператора Svenska Kraftnat, сказав, що потреба в імпорті зросте до 149 годин із 36 годин, якщо Ringhals простоюватиме протягом зими.\n\nВІДЕО ДНЯ\n\nЗа його словами, з поточним продовженням ремонту ризики дефіциту електроенергії та знеструмлення в південній Швеції зросли, а ціни можуть злетіти.\n\nПошкодження корпусу високого тиску реактора, радіоактивного компонента, означає, що Ringhals тепер повинен побудувати повнорозмірний макет 12-метрової конструкції для навчання перед ремонтом.\n\nНа макеті Ringhals також перевірить методи роботи, компоненти та спеціальні інструменти, які потрібно буде виготовити для очищення резервуара під тиском і встановлення нових запасних частин, повідомив оператор.\n\nЛіллехолт сказав, що збій Ringhals 4 також може чинити тиск на ціни в сусідніх країнах.\n\n\"Якщо у нас буде холодна зима, це може призвести до екстремальних наслідків на ринку, оскільки буде важко замінити цю потужність\", - сказав він.\n\nНагадаємо, Швеція обійшла Францію як найбільший нетто-експортер електроенергії в Європі в першій половині цього року.",
    "Швеція та Фінляндія нададуть фінансові гарантії енергокомпаніям на тлі можливої кризи": "Швеція планує запропонувати $23,2 млрд доларів, а Фінляндія – $9,95 млрд доларів у вигляді гарантій ліквідності енергетичним компаніям.\n\nШвеція та Фінляндія оголосили про плани надати гарантії на мільярди доларів скандинавським і балтійським енергетичним компаніям, щоб запобігти їхнім фінансовим втратам на тлі можливої енергетичної кризи в Європі, спричиненої вторгненням російських військ в Україну.\n\nЯк повідомляє Радіо Свобода, Швеція планує запропонувати 250 млрд шведських крон (23,2 млрд доларів), а Фінляндія – 10 млрд євро (9,95 млрд доларів) у вигляді гарантій ліквідності енергетичним компаніям.\n\n\"Урядова програма – це крайній варіант для фінансування компаній, яким інакше загрожуватиме неплатоспроможність\", – заявила прем’єр-міністр Фінляндії Санна Марін.\n\nВідео дня\n\nМіністр фінансів Швеції Мікаель Дамберг заявив, що гарантії ліквідності для компаній у Швеції діятимуть до березня 2023 року.\n\nКомпенсації для всіх інших країн Північної Європи та Балтії діятимуть лише протягом наступних двох тижнів.\n\nУрядовці заявили, що нові гарантії запровадять для запобігання збільшенню вимог до застави, які можуть призвести до краху енергетичних компаній, що торгують електроенергією на товарній біржі Nasdaq. Якщо енергетичні компанії збанкрутують, то криза може поширитись на всю фінансову галузь.\n\nЗростання цін на електроенергію призвело до втрат за ф’ючерсними контрактами на електроенергію енергетичних компаній, що змусило їх відкладати додаткові кошти для задоволення біржових вимог.\n\nУряд Швеції заявив, що недавнє закриття газопроводу \"Північний потік-1\" може призвести до подальшого зростання цін.\n\nЯк повідомляв УНІАН, 31 серпня \"Газпром\" призупинив поставки газу до Європи газопроводом \"Північний потік-1\".\n\nЯк попереджали в \"Газпромі\", припинення подачі газу триватиме з 31 серпня по 2 вересня через нібито техобслуговування.\n\nОднак 2 вересня російський \"Газпром\" заявив про повну зупинку газопроводу \"Північний потік\". У компанії цей крок пояснили нібито несправностями в роботі системи.\n\nСтаном на 23 серпня газосховища Європейського Союзу були заповнені на 78%, майже досягаючи запланованого рівня 80%, що має бути гарантовано до 1 листопада, коли в Європі починається опалювальний сезон.\n\nВас також можуть зацікавити новини:",
    "У Швеції в неділю тривають парламентські й місцеві вибори – праві мають шанс перемогти": "У Швеції в неділю тривають вибори до парламенту й місцевих органів влади, на яких правляча Соціал-демократична партія може поступитися блоку правил політичних сил.\n\nПро це повідомляє \"Європейська правда\" з посиланням на Reuters.\n\nНа 349 місць у парламенті претендують вісім основних політичних партій. Оскільки вони рідко здобувають абсолютну більшість, то покладаються на інші політичні сили – таким чином, боротьба розгортається довкола двох блоків.\n\nЛівий блок очолює правляча Соціал-демократична партія Швеції на чолі з нинішньою прем’єркою Магдаленою Андерссон, яка очолює уряд з 2021 року. Її передвиборча програма зосереджувалася на покращенні якості життя, посиленні відновлюваних джерел енергії та боротьбі зі злочинністю.\n\nКонкурентом лівих є правий блок, у якому провідною є Поміркована партія на чолі з Ульфом Крістерссоном. Він обіцяє скорочення податків, кращу якість середньої освіти, посилення ядерної енергії та протидію організованій злочинності.\n\nГоловними темами виборів була боротьба зі злочинністю, яка в останні місяці у Швеції зростає, а також подолання економічної та енергетичної криз. Що стосується рішення стати членом НАТО, то воно здобуло підтримку майже всіх провідних політичних сил.\n\nДля проходження в парламент партії мають набрати щонайменше 4% голосів. За останнім опитуванням Demoskop, соціал-демократи здобувають 29,5%, Ліва партія – 6,9%, Партія центру – 7,9%, а \"Зелені\" – 5,3%.\n\nНатомість у блоці правих партій на провідні позиції вирвалися \"Шведські демократи\" – 20,5%, далі йде Поміркована партія (18,7%), християнські демократи (5,3%) та ліберали (4,9%). Таким чином, лівий блок може здобути мінімальну перевагу в парламенті – 175 місць проти 174 у правих.\n\nОсобливістю нинішніх виборів до парламенту є становище \"Шведських демократів\" – ультраправої, антиіммігрантської партії на чолі з Їммі Окессоном, із якою раніше відмовлялися співпрацювати всі політичні сили. Нині ж блок правих допускає, що в разі отримання більшості голосів буде заручатися підтримкою \"Шведських демократів\", але тільки під час голосування в парламенті, а не у складі коаліції.\n\nВодночас навіть якщо лівий блок і здобуде більшість, на Швецію, імовірно, чекають місяці тривалих коаліційних переговорів. До блоку входять Партія центру та Ліва партія, які є ідеологічними опонентами, та й сама Андерссон не так давно критикувала \"лівих\" через політичну позицію щодо Курдської робітничої партії, визнаної в ЄС терористичною.",
    "У Швеції поменшало крадіжок авто – це пов’язують із війною в Україні": "Кількість автомобілів, викрадених у Швеції за перше півріччя 2022 року, зменшилася проти аналогічного періоду в 2021-му – це могли спричинити обмеження, запроваджені через повномасштабне вторгнення Росії в Україну.\n\nПро це повідомляє \"Європейська правда\" з посиланням на VK.\n\nЯкщо за перші шість місяців минулого року у Швеції зафіксували 3152 вкрадених автомобілів, то за такий же період 2022-го – 2984. З них 24% ще не вдалося повернути.\n\nЗа словами заступника керівника митної служби південної Швеції Оскара Ліндваля, причиною цього стали більш ретельні перевірки, які запровадили на початку березня у зв’язку з повномасштабним вторгненням РФ в Україну.\n\nТоді шведська влада обмежила перелік товарів, які можна вивозити з країни, в результаті чого митники почали частіше виявляти викрадені автівки та запчастини до них. Як наслідок, зменшилась на майже 21% і кількість випадків викрадення автомобільних деталей.\n\nВід 70% до 90% автомобілів, що викрадаються, вивозяться за кордон міжнародними злочинними угрупованнями, свідчать дані комісії з питань безпеки шведської страхувальної асоціації.\n\nЯк повідомлялося, британським організаціям сказали зміцнити власний кіберзахист, щоб підготуватися до тривалого періоду \"підвищеної загрози\" через війну в Україні.",
    "Швеція подарує Україні 500 тисяч доз вакцини від коронавірусу": "Стокгольм вирішив передати Києву безкоштовно понад півмільйона щеплень, адаптованих до Омікрона.\n\nШвеція вирішила подарувати Україні понад 500 тисяч доз вакцини від коронавірусу виробника Pfizer/BioNTech. Про це розповіла глава шведського МЗС Анн Лінде, повідомляє Європейська правда у вівторок, 13 вересня.\n\nВона зауважила, що допомогу передано на запит України, який надійшов минулого тижня.\n\nШвецький уряд передасть новішу версію вакцини, адаптовану до Омікрон-коронавірусу. Конкретну назву препарату не вказують. Йдеться про Comirnaty Original/Omicron BA.1, оскільки остання затверджена адаптована вакцина від Pfizer - Comirnaty Original/Omicron BA.4-5 - отримала \"зелене світло\" від європейського регулятора та Єврокомісії лише напередодні.\n\n\"Україна буде однією з перших країн світу за межами ЄС, які отримають нову адаптовану вакцину\", - сказано в комюніке.\n\nУ ньому також йдеться про те, що Швеція в пропорції до чисельності населення за час пандемії коронавірусу стала одним з найбільших донорів вакцин для менш забезпечених країн.\n\nНагадаємо, Міністерство охорони здоров'я України у вересні планує дозволити всім громадянам робити друге бустерне щеплення від COVID-19.\n\nКрім того, Європейське агентство з лікарських засобів (ЄМА) рекомендує схвалити дві нові вакцини проти Омікрон-коронавірусу.",
    "У Швеції активісти заблокували розвантаження російського танкера зі скрапленим газом": "Шведські активісти заблокували вивантаження танкер, що перевозив російський скраплений газ, на LNG-терміналі в Нюнесхамні, закликаючи шведський уряд припинити імпорт газу з рф через війну в Україні.\n\nЯк передає Укрінформ, про це повідомляє Offshore Energy.\n\nЗазначається, що 8 вересня активісти екологічної організації Greenpeace Nordic зупинили вивантаження з танкера Coral Energy російського скрапленого газу на LNG-терміналі в Нюнесхамні і зайняли крани, які вивантажують газ із судна. Частина активістів знаходилась на каяках у воді, щоб не дати кораблю пришвартуватися.\n\nАктивісти закликали уряд Швеції «оголосити про негайне припинення імпорту російського скрапленого газу». В Greenpeace Nordic зазначили, що Швеція отримала близько 100 тисяч кубометрів скрапленого природного газу з російського Висоцька з початку повномасштабного вторгнення в Україну в лютому.\n\n«Той факт, що російський скраплений газ все ще має право надходити до Швеції, через понад шість місяців після того, як путін почав своє вторгнення в Україну, є неприйнятним. Парламент дав шведському уряду чіткий мандат припинити весь імпорт російських енергоресурсів до Швеції, і прем’єр-міністр Магдалена Андерссон зобов’язана діяти відповідно до цього», - заявила Кароліна Карлссон, лідер Greenpeace Nordic.\n\nВ організації зазначили, що оцінюють вартість російського газу, імпортованого до Швеції протягом перших шести місяців повномасштабної війни в Україні, приблизно в 1,7 млрд шведських крон (понад 161 мільйон доларів США), додавши, що фінська державна компанія Gasum, яка обслуговує шведські АЗС, пороми та нафтові компанії, регулярно імпортувала газ від «газпрому» та «новатеку» з російського Висоцька до Швеції та Фінляндії. Активісти стверджують, що раніше це робилося напряму, але останнім часом скраплений газ транспортується через більш складну схему, з перевантаженням на інші судна у морі.\n\nУ п’ятницю в Greenpeace Nordic повідомили, що танкер Coral Energy залишив порт в Нюнесхамні та взяв курс на Балтійське море.\n\nЧитайте також: Поліція прийшла з обшуками до львівського активіста та волонтера Літинського\n\n«Ми робимо те, чого не вдалося Магдалені Андерссон і уряду: зупинити потік російського скрапленого газу, який фінансує війну в Україні, від потрапляння до Швеції. Нерозумно однією рукою допомагати Україні, а іншою фінансувати вторгнення путіна», – заявили в організації, закликавши шведський уряд негайно припинити імпорт російського газу.\n\nПротест шведських активістів відбувся після подібних акцій у Норвегії та Великій Британії. У квітні 2022 року активісти Greenpeace заблокували нафтовий танкер «Усть Луга», не дозволивши йому вивантажити російську нафту в порту, і закликали уряд Норвегії заборонити імпорт російського викопного палива.\n\nЧерез кілька тижнів після цього активісти не дозволили російському нафтовому танкеру пришвартуватися в Ессексі, Велика Британія, закликавши уряд «відмовитись від російської нафти та газу».\n\nФото: Greenpeace",
    "Сербія - Швеція 4:1: огляд матчу Ліги націй ВІДЕО": "",
    "Експрезидентка Естонії Кальюлайд: Вступ Швеції і Фінляндії в НАТО робить Альянс і регіон Балтійського моря набагато краще захищеним": "\"Ми є членами НАТО і твердо віримо в НАТО. Багато хто запитує, чи є в нас тверда віра в НАТО. Навіть шведи і фіни тепер вірять. Їхній вступ у НАТО робить Альянс і регіон Балтійського моря набагато краще захищеними\", – зазначила Кальюлайд.\n\nГордон запитав, чи є в \"естонської політичної еліти розуміння, що якби Україна впала, то наступними стали б країни Балтії, Молдова і Польща\".\n\n\"Якщо ви зараз подивитеся, які рівні військ на російському боці за норвезькими, фінськими, прибалтійськими кордонами. Їх немає. Там пусто. Зараз ризики, імовірно, нижчі, ніж вони були за останні 10 чи 12 років. Звісно, ми визнаємо, що апетит імперіалістичних сил може лише зростати. Куди він росте, ми не знаємо: у напрямку Молдови, у напрямку Грузії, у напрямку НАТО? Можливо. Але не можна спекулювати. Треба зосередитися на перемозі в цій війні тут і зараз. Це найважливіше\", – наголосила Кальюлайд.\n\nЕкспрезидентка Естонії Кальюлайд: Путін думав, що українцям байдуже, хто їхній президент – Зеленський чи Путін. Повний текст інтерв'ю\n\nВІДЕО\n\nВ гостях у Гордона / YouTube\n\nВійна Росії проти України. Головне (оновлюється)",
    "Швеція: вісім днів заборони руху через незнання основ кріплення вантажу – logist.today": "\n\nНа початку вересня шведська дорожня поліція зупинила для контролю у місті Хельсінгборг польську фуру. У ході перевірки з'ясувалося, що знання водія про кріплення вантажів бажають кращого. Про це Логіст.Today дізнався із матеріалу, опублікованого порталом tidningenproffs.se.\n\nІнцидент трапився 8 вересня на контрольно-пропускному пункті Лангеберга. Як пояснив співробітник дорожньої поліції Фарід Умефлод, в ході перевірки з'ясувалося, що вантаж, що складається зі зв'язок залізних труб, а також пластикових деталей для шведського виробника автомобілів, має недостатнє кріплення та може зміститися. З цієї причини транспортний засіб заборонив подальший рух до повного усунення порушення.\n\nНайдивовижніше, що процес кріплення вантажу затягнувся цілих 8 днів!!\n\n\n\n«Ось що буває, коли не знаєш, що робити, щоб убезпечити товар. Ні водій, ні його роботодавець, здається, гадки не мають, як закріпити вантаж. Тому блокатор колеса повинен залишатися на місці доти, доки дефекти не будуть усунені» «Ось що буває, коли не знаєш, що робити, щоб убезпечити товар. Ні водій, ні його роботодавець, здається, гадки не мають, як закріпити вантаж. Тому блокатор колеса повинен залишатися на місці доти, доки дефекти не будуть усунені» Фарид Умефлод\n\n\n\nШведський автовиробник зажадав негайної доставки вантажу, проте через обставини, що склалися, перевізник не зміг це виконати. З цієї причини вантажоодержувач перевантажив та вивіз пластикові деталі власними силами. Після цього почалася тривала епопея із кріпленням труб (загальна маса близько 27 тонн), які не мали передньої та бічної підтримки.\n\n\n\n«Зважаючи на все, він знайомий тільки з ременями, і для використання цього методу знадобиться величезна кількість натяжних ременів, приблизно 75-80 штук» «Зважаючи на все, він знайомий тільки з ременями, і для використання цього методу знадобиться величезна кількість натяжних ременів, приблизно 75-80 штук» Фарид Умефлод\n\n\n\nУ результаті польська фура продовжила рейс лише 16 вересня після того, як за всі виявлені порушення було сплачено штраф у розмірі 17 тис. шведських крон (понад 1 тис. євро).\n\nЛогіст.Today нагадує, що в середині квітня учасники руху німецькою автомагістралі A7 повідомили в дорожню поліцію міста Геттінген про вантажний автомобіль, завантаження якого викликало у них сильний занепокоєння.\n\nДізнатися подробиці можна з матеріалу «Коли, легковий автомобіль та сільгоспшини – німцям не сподобався чеський лісовоз».\n\nЧитайте Логіст.Today на Новини Google і в Telegram",
    "Cуд у Швеції виніс обвинувальні вироки документалістам за зйомки затонулого порома \"Естонія\"": "Суд у Швеції виніс обвинувальні вироки режисерам-документалістам за \"порушення спокою могили\" під час їхньої роботи біля рештків затонулого у 1994 році порома \"Естонія\".\n\nЯк пише \"Європейська правда\", про це повідомляє SVT.\n\nЖурналіста Хенріка Евертссона та режисера Лінуса Андерссона спершу виправдали у 2021 році - суд дійшов висновку, що міжнародне законодавство у даному випадку переважує національне. Експедиція здійснювала занурення до рештків корабля в 2019 році з судна під німецьким прапором у зоні, де застосовуються норми міжнародного морського права. Проте згодом у лютому апеляційний суд дійшов висновку, що дії команди можна розглядати за національним законодавством і так званим \"Актом щодо \"Естонії\".\n\nОбом членам команди присудили штрафи. Лінус Андерссон у коментарі ЗМІ сказав, що вони оскаржуватимуть вирок.\n\nПрокурори продовжують наполягати, що попри те, що команда працювала з журналістським інтересом, вони все одно не мали права порушувати заборону на дайвінг у цій зоні.\n\nПісля виходу фільму-розслідування Discovery Network у 2020 році - того, що з’явився завдяки Евертссону та Андерссону і в якому показали невідомі раніше отвори в корпусі затонулого судна - у Швеції заявили, що ініціюють зміни до закону, щоб дозволити підводну експертизу порома.\n\nУ липні 2021 року Швеція та Естонія розпочали повторне вивчення уламків порома \"Естонія\".",
    "Швеція надасть Україні $100 млн додаткової допомоги": "Швеція надасть Україні $100 млн додаткової допомоги\n\nШвеція вирішила надати додатковий пакет оборонної допомоги для України у розмірі 500 мільйонів шведських крон (близько 50 мільйонів доларів США) та додаткового пакету гуманітарної допомоги такого ж обсягу.\n\nПро це стало відомо за результатами переговорів міністра закордонних справ України Дмитра Кулеби з Прем’єр-міністеркою Швеції Магдаленою Андерссон та міністеркою закордонних справ Анн Лінде, які він провів під час свого візиту до Швеції на доручення Президента України Володимира Зеленського, інформує МЗС України.\n\nДмитро Кулеба висловив вдячність Швеції за надану підтримку та висловив сподівання на продовження тісного партнерства між Києвом і Стокгольмом.\n\nУ цьому контексті глава української дипломатії звернувся з проханням надати Україні артилерійські установки Archer та протиповітряні ракети RBS70: “Протягом сторіч Україна та Швеція завжди були дуже близькими. Але з початку повномасштабного вторгнення Росії ми стали ще ближчими. У той же час, найкраще, що зараз може зробити ваша країна - це надати Україні відомі шведські артилерійські установки Archer та протиповітряні ракети RBS70. Той момент, коли ми досягнемо паритету в артилерії з РФ, змінить хід цієї війни”, - підкреслив міністр.\n\nДмитро Кулеба подякував Магдалені Андерссон за участь у другому Саміті глав держав та урядів Міжнародної Кримської платформи 23 серпня 2022 року.\n\nГлава Уряду Швеції підтвердила незмінно рішучу підтримку України в її боротьбі за суверенітет та територіальну цілісність в межах міжнародно визнаних кордонів.\n\nПідготував Олександр Чамара, Leopolis.news",
    "Привіт \"російському кораблю\". Що буде, коли Балтійське море стане \"озером НАТО\"": "Після інвестицій у сучасні берегові протикорабельні ракетні батареї Фінляндія та Естонія зможуть закрити Фінську затоку для судноплавства ворога. Це фактично розділить російський Балтійський флот на дві частини та зупинить будь-який рух по воді між Калінінградським ексклавом і материковою частиною Росії.\n\nRelated video\n\nУ травні колишній начальник розвідки Фінляндії заявив, що коли його країна та Швеція приєднаються до альянсу, \"Балтійське море стане озером НАТО\". Відтоді скандинавські фахівці в галузі оборони наголошували, що ці дві країни принесуть в альянс сучасну зброю та добре навчені збройні сили, а також скорочені маршрути до потенційних осередків напруженості та значно посилений північний фланг.\n\nФокус переклав новий текст Майкла Йонссона та Робіна Хеггблома, присвячений новим можливостям НАТО в Балтики.\n\nЩоб оцінити, наскільки ефективно союзники зможуть закрити Балтику для російської активності, важливо розуміти довгу історію їх співпраці, а також військову географію регіону.\n\nІсторія співробітництва Швеції та Фінляндії одна з одною і з нинішніми членами НАТО сприятиме їхній швидкій інтеграції в альянс. Проте ще потрібно зробити багато роботи, щоб НАТО змогла повною мірою використати переваги своїх нових членів, і такі великі країни, як США та Велика Британія, мають відіграти в цьому особливо важливу роль. Саме поглиблення регіонального військового співробітництва у поєднанні з чітко визначеним поділом праці перетворить \"озеро НАТО\" з гострого слівця на військову реальність.\n\nВійськова співпраця між Швецією і Фінляндією: історія\n\nВійськова співпраця між Швецією та Фінляндією має довгу історію — Швеція надала Фінляндії зброю, коли та в 1939 році насилу відбила спробу радянського вторгнення. У своєму нинішньому вигляді співпраця почалася наприкінці 1990-х років, переважно у військово-морській сфері. Спочатку розпочате заради скорочення витрат, співробітництво розширилося і поглибилося з 2014 року, що було викликане підвищеним занепокоєнням щодо відкрито реваншистських настроїв Росії. Хоча співпраця між військово-морськими та військово-повітряними силами двох країн, як і раніше, розвинена найкраще, їх армії згодом також почали активніше тренуватися разом, зокрема в процесі великомасштабних навчань.\n\nВажливо\n\nПам'ятають уроки історії. Фінляндія змінює оборонну стратегію та вступає в НАТО\n\nЦі навчання дають уявлення про те, як може розвиватися співпраця під егідою НАТО. На шведських навчаннях \"Аврора-17\", в яких брали участь понад 19 тисяч військовослужбовців зі Швеції, Фінляндії, США й інших країн, фінські солдати тренувалися захищати стратегічно важливий острів Готланд.\n\nУ процесі навчань \"Північні вітри-19\" шведська бригада, посилена фінським батальйоном, захищала північ Швеції, а на боці \"червоних\" виступала норвезька бригада, посилена американськими та британськими військами. Декілька шведських і фінських підрозділів фактично \"поріднилися\", регулярно працюючи з підрозділами-партнерами з іншої країни, з якими вони мають спільну спеціалізацію або географічні зони відповідальності. Між персоналом цих підрозділів було встановлено тісні зв'язки на всіх рівнях, що значно полегшує співробітництво.\n\nНайбільш показовим є той факт, що ВПС Швеції, Фінляндії та Норвегії проводять спільні тренування уже понад десять років, регулярно беручи участь у головних національних навчаннях ВПС одне одного, а також проводячи висококласні великомасштабні багатонаціональні навчання двічі на рік.\n\nБез офіційного членства в альянсі співпраця залишається на рівні оперативної сумісності, але без будь-яких спільних командних структур. За підтримки США та Великої Британії НАТО може поглибити цю співпрацю і поширити її на інші країни регіону.\n\n[ + – ] Поглиблення регіонального військового співробітництва у поєднанні з чітко визначеним поділом праці перетворить \"озеро НАТО\" з гострого слівця на військову реальність Фото: Facebook\n\nЯкі можливості дає військове співробітництво країн Балтії та НАТО\n\nПереваги шведсько-фінського співробітництва найочевидніше проявляються у можливості більш ефективного захисту країн Балтії. У низці досліджень наголошується на складності захисту цього регіону в разі російської агресії, особливо коли йдеться про надання повітряної підтримки та підкріплень до придушення російських засобів ППО далекої дії та протикорабельних ракет. Але за допомогою шведських баз військово-повітряні сили НАТО могли б збільшити темп своєї оперативної діяльності, а підкріплення уникнули найгостріших загроз із боку Калінінградського ексклаву.\n\nТісна координація між Данією, Норвегією і Швецією може також гарантувати безпеку підходів до Балтійського моря з боку Північного моря та зберегти відкритими морські шляхи сполучення із західним узбережжям Швеції, особливо з портом Гетеборг. Обидва ці завдання матимуть вирішальне значення для забезпечення потоку підкріплень і поставок.\n\nСпівробітництво принесе додаткові вигоди у морській сфері. Сьогодні Балтійське море, як правило, вважається суперечливою водоймою, оскільки Росія має невеликий флот на базах у Калінінграді та Фінській затоці. З трьох регіональних військово-морських сил НАТО, здатних вести надводні бойові дії, лише Польща повністю присвятила себе Балтійському морю, а Німеччина та Данія розділили свої пріоритети між Балтикою та Північною Атлантикою. Проте з вступом Фінляндії та Швеції в НАТО відбудуться радикальні зміни: до складу флоту увійде безліч сучасних кораблів, призначених для прибережних умов, враховуючи флот нових підводних човнів Швеції.\n\nПісля інвестицій у сучасні берегові протикорабельні ракетні батареї Фінляндія та Естонія зможуть закрити Фінську затоку для судноплавства ворога. Це фактично розділить російський Балтійський флот на дві частини та зупинить будь-який рух по воді між Калінінградським ексклавом і материковою частиною Росії.\n\nВеликі російські надводні операції будуть пов'язані з високим ризиком, а в разі висадження російського десанту — можливо, на Готланд, Аландські чи Борнхольмські острови — підтримання будь-якого тимчасового плацдарму виявиться високовитратним і, безперечно, смертельно небезпечним заходом.\n\nНарешті, Швеція і Фінляндія також зможуть спільно захищати європейську частину Крайньої Півночі — велику та малонаселену територію, розташовану переважно вище 65-ї паралелі та яка охоплює частини Норвегії, Швеції, Фінляндії та Росії.\n\nВажливо\n\nПрипливли. Балтійське море стало внутрішнім морем НАТО. Що буде з Балтійським флотом РФ\n\nХоча для НАТО це питання може бути другорядним, Крайня Північ має вирішальне значення для Росії, оскільки тут базується Північний флот, розташований у Мурманську. Тут знаходиться більшість підводних човнів, що являють російський потенціал другого удару. Цей район також має вирішальне значення для моніторингу арктичних маршрутів повітряних і ракетних ударів США далекого радіусу дії та стане відправною точкою для будь-якої спроби росіян перехопити американські підкріплення в Європі.\n\nПитання про те, як захистити північну Норвегію у випадку, якщо Росія спробує просунутися далі на захід, вже давно є проблемою для стратегів НАТО.\n\nНайкоротший і найпростіший маршрут до Північної Норвегії проходить через Фінляндію і Швецію. Це призвело до неприйнятної ситуації, коли всі три країни проводили власне незалежне планування того, що на практиці було б єдиним театром бойових дій. Інтеграція шведських і фінських сил у плани НАТО — з акцентом на географію і місцевість, а не на національні кордони — значно полегшить захист найпівнічнішого флангу альянсу.\n\nПартнерство з НАТО: наступні кроки\n\nНа додаток до вищеописаних кроків консолідація оборонного планування НАТО принесе й інші довгострокові вигоди. Одним із найважливіших кроків є об'єднання датчиків і систем через національні кордони. Наприклад, фінські та норвезькі наземні радарні системи базуються далі на схід, ніж їхні шведські колеги, а Швеція, зі свого боку, має значно краще уявлення про ситуацію на Балтійському морі та над ним завдяки своєму місцезнаходженню і повітряним датчикам. Так, інтеграція дасть усім країнам регіону цілісну картину ситуації як у повітрі, так і на морі.\n\nВажливо\n\nВійна в Україні змушує діяти. Як Швеція і Фінляндія посилять НАТО\n\nЦе об'єднання вже розпочалося з нещодавно оголошеної фінсько-естонської угоди про інтеграцію їх берегової оборони, враховуючи як датчики, так і протикорабельні ракети наземного базування. ВПС Швеції, Фінляндії та Норвегії також виграють від об'єднання даних фінських датчиків і норвезьких F-35 зі шведськими військово-повітряними базами та можливостями розвідки, рекогностування і спостереження, а також від об'єднання взаємодоповнювальних наборів боєприпасів, які ці три країни використовують нині. Й останнє, але не менш важливе: підкріплення країн Балтії — ймовірно через територію Швеції — буде значно полегшено за рахунок об'єднання даних сенсорів і координації потенціалів у морській та повітряній сферах.\n\nПроте проблеми не зникають. Скандинавські та балтійські країни мають різну стратегічну культуру та нині зосереджені на різних оперативних напрямках. У той час як Фінляндія і країни Балтії зосередилися переважно на своїх східних сухопутних кордонах, Швеція приділяє першорядну увагу повітряній могутності та припиненню амфібійного десанту. Данія, зі свого боку, зосереджена на морській сфері, особливо на вході до Балтійського моря, а Норвегія — на захисті своєї берегової лінії та північних регіонів.\n\nЗ погляду стратегічної культури, країни, розташовані на кордоні з Росією, різко відреагували на анексію Росією Криму, тоді як їхні сусіди, незважаючи на збільшення оборонних бюджетів, діяли повільніше. Нарешті, всі країни Скандинавсько-Балтійського регіону надають великого значення двостороннім відносинам зі США, а це означає, що переорієнтування їхніх оборонних зусиль на НАТО може вимагати деяких дипломатичних хитрощів.\n\nВажливо\n\nВікінги за перемогу: постачання зброї з Норвегії в Україну\n\nЩоб згладити ці потенційні проблеми, важливим є лідерство як США, так і Великої Британії. Саме ці країни мають ключові можливості в кількох галузях — таких як передова розвідка і спостереження, повітряні засоби та великі експедиційні підрозділи, — яких немає в арсеналах Фінляндії і Швеції, а також інших невеликих європейських союзників.\n\nУ морській сфері Німеччина також стає великим гравцем у регіоні. Дуже важливо, щоб великі держави НАТО були чесними посередниками і підтримували найважливіші можливості. Поки нові члени НАТО коригують свої поточні плани оборони, керівництво США також допоможе розробити регіональну стратегію, яка дозволить партнерам вирішувати конкретні оперативні завдання та орієнтувати дефіцитні активи на виконання місій, які, можливо, не є їх головним пріоритетом, але необхідні для альянсу загалом. Зокрема, від Швеції як члена НАТО може знадобитися адаптувати структуру своїх сил. Останні пів століття Швеція дивилася на Балтійське море в очікуванні можливого десантного та повітряного нападу на її східні береги. Хоча підрозділи та системи, що спрямовані на боротьбу з цією загрозою, як і раніше відіграють важливу роль, членство в НАТО змінить геостратегічний ландшафт.\n\n[ + – ] Швеція і Фінляндія також зможуть спільно захищати європейську частину Крайньої Півночі — велику та малонаселену територію, розташовану переважно вище 65-ї паралелі та яка охоплює частини Норвегії, Швеції, Фінляндії та Росії Фото: nato.int\n\nЗа ще більшої співпраці та координації Швеція і Фінляндія зможуть не тільки зміцнити власну оборону, а й краще захистити територію, що простягається від арктичного краю Норвегії до кордону Балтії з Росією. Російські флоти у Мурманську, Санкт-Петербурзі та Калінінграді можна буде ефективно стримувати, а загроза північному флангу НАТО з боку Москви поступово ослабне.\n\nПро авторів\n\nМайкл Йонссон — заступник директора з досліджень у Шведському агентстві оборонних досліджень. Здобув докторський ступінь Університету Уппсали.\n\nРобін Хеггблом проходив строкову службу як шкіпер десантного корабля в Нюландській бригаді ВМС Фінляндії, після чого отримав ступінь магістра технічних наук в Університеті Оулу. Відтоді він працює у морській та оборонній промисловості Фінляндії і є незалежним оборонним аналітиком.",
    "Експлуатація винищувачів з автотрас: чому не все так просто на прикладі Швеції - Gripen та система Bas 90": "Авіабази завжди в першу чергу стають ціллю для ракетних ударів, тому головною задачею льотчиків у випадку війни є якраз перебазування на запасні аеродроми. А у випадку довготривалої війни, особливо в умовах України, коли у РФ є можливість вести дистанційну війну і запускати ракети по будь-якій точці країни, саме такий сценарій експлуатації є ледь не єдиним оптимальним шляхом.\n\nУ ролі запасних аеродромів доволі часто використовуються ділянки автотрас. І це є стандартною практикою у багатьох арміях світу, коли мова заходить про розосередження авіації у випадку війни.\n\nАле далеко не все у цій сфері залежить від самого літака. Головне - це сама наземна інфраструктура. Бо мова не йде про те, що винищувач може сісти на будь-якій доволі широкій та прямій дорозі. Все набагато складніше, а один з найбільш ілюстративних прикладів - Швеція, яка над питанням розосередження власної авіації працювала десятиріччями.\n\nМова йде про систему Bas 90 шведських повітряних сил, якій Defense Express присвятив окремий матеріал.\n\nПідготовка протягом років\n\nОдразу необхідно зазначити, що створювати систему експлуатації з автошляхів у Швеції почали далеко не вчора. А ще десь 60 років тому, фактично з початку Холодної війни. Розрахунок був максимально простим - створити мережу авіабаз та максимально розосередити літаки, не дати їх знищити першим ударом на землі й тим самим не дозволити ворогу захопити перевагу у повітрі. Проект отримав назву Flygbassystem 60 або Bas 60.\n\nПлан 1958 року передбачав за п'ять років побудувати до 70 авіабаз, в реальності, через високу вартість, проект знизився до 40. Кожна отримувала індивідуальні бетонні укриття для 10-12 літаків, захищені майданчики для обслуговування техніки та весь набір наземної інфраструктури. Ці аеродроми мали довжину 2-2,3 км та ширину смуги у 30-40 метрів.\n\nSaab 35 Draken - основний винищувач Швеції часів Холодної війни (Pennan & Svärdet)\n\nПаралельно з ними створювались reservvägbaser - резервні злітно-посадкові смуги на автошляхах. Для чого спеціально облаштовувались ділянки на автотрасах, які розширялись та отримували майданчики для наземної інфраструктури та обслуговування літаків. Ці reservvägbaser мають довжину 1,5-2 км та ширину 12 метрів. Загалом було побудовано 30 таких резервних смуг, як ділянки шосейних доріг.\n\nDraken на reservvägbaser (Försvarets Historiska Telesamlingar)\n\nЩе у процесі завершення Bas 60 шведи почали накреслювати ще більший план з розосередження літаків - Bas 90. Окрім основних авіабаз та резервних на автошляхах він передбачав створювання ще й kortbanor - коротких злітно-посадкових смуг. Вони мають довжину до 800 метрів та 17 метрів за шириною.\n\nТаким чином у системі Bas 90 на одну основну смугу мало припадати 2-4 запасних. Це могли бути нові відокремлені смуги (kortbanor), або спеціальні ділянки на автошляхах (reservvägbaser). А все це з'єднувалось десятками кілометрів рульових доріжок на яких створювались десятки майданчиків.\n\nВарто зазначити, що використання kortbanor та reservvägbaser накладало певні обмеження на максимальну дозволену масу літака, видимість, час доби та звісно класність пілота.\n\nПавутиння Bas 90\n\nЯкщо поглянути на таку авіабазу з космосу, то можливо побачити наступну картину:\n\nДля розуміння масштабу: на знімку ділянка близько 9x5 км\n\nСинім виділена основна злітно-посадкова смуга. Паралельно з нею - перший kortbanor, через 2,8 км рульової доріжки другий kortbanor. Ще два reservvägbaser (виділено жовтим) розгортаються на автотрасі. При цьому може блокуватися лише один напрям траси, а інший може продовжуватись використовуватись для автотранспорту (звісно військового). Багатокілометрова мережа рульових доріжок помічена фіолетовим.\n\nТорець reservvägbaser, з права - майданчик для літаків\n\nВкрай важливо те, що всі ці смуги сполучаються одна з одною, це дозволяє перекидати по землі літаки на потрібну смугу та розкидати по майданчиках, які розташовані по всій базі.\n\nЧастина reservvägbaser, з права - рульова доріжка по якій можливо добратися до інших смуг\n\nТобто насправді мова йде про цілу мережу злітно-посадкових смуг на площі 20 000 кв метрів. На яких вже розташована вся наземна інфраструктура.\n\nДо речі більша частина рульових доріжок у мирний час використовуються як звичайні дороги місцевого значення.\n\nРульова доріжка системи Bas 90 або \"проста\" дорога, другий поворот на ліво веде на основну смугу та ближній kortbanor\n\nВ результаті, якщо ворог буде намагатися знищити таку авіабазу, то йому знадобиться вивести з ладу п'ять смуг, окремо накрити з півсотні окремих рознесених майданчиків, цілу мережу складів ГСМ та боєприпасів. А також повторити це з ще декількома десятками подібних комплексів.\n\nЗа кадром Bas 90\n\nЗвісно окрему увагу приділено й здатності наземного персоналу підтримувати весь функціонал цієї махіни. І мова йде не лише про утримання належного стану цілої мережі асфальтного та бетонного покриття у стані \"ідеально\". А про стаціонарні укриття та пости, мобільні пункти зв'язку, контролю повітряної обстановки, обслуговування літаків та всіх інших наземних аеродромних служб.\n\nПідготовка Gripen перед вильотом (Saab)\n\nЩе один важливий аспект: саме під систему Bas, протягом десятиріч йшла еволюція шведських машин від Saab: Draken, Viggen та Gripen. Вона торкалась спрощення обслуговування, зменшення витрат людино-годин на регламентні операції, габарити машин та зменшення довжини пробігу та розбігу.\n\nСтворювалась спеціальна мобільна техніка та оснащення, викристалізовувалась штатно-організаційно структура basbataljon 85 - окремого виду підрозділів на плечі яких і покладено забезпечення функціонування мережі аеродромів Bas 90. До речі він включає в себе не тільки техніків, а й навіть окремий підрозділ рейнджерів, задача яких - контрдиверсійна боротьба.\n\nІ вже маючи весь цей комплекс заходів по всій країні, на створення якого пішли десятиріччя, можливо дійсно констатувати, що Gripen може \"експлуатуватися з трас\".\n\nПросто необхідно пам'ятати, що за будь-якою зовнішньою \"легкістю\" завжди стоїть колосальна праця.\n\nНеобхідне і вкрай важливе уточнення\n\nУ матеріалі для прикладу взято авіабазу Hagshults (57.3302, 14.1170). Це одна з небагатьох з чотирьох десятків авіабаз Швеції, яка отримала весь комплекс додаткових смуг за проектом Bas 90, конфігурація та співвідношення яких для кожної авіабази є індивідуальною.\n\nШведські повітряні сили так і не розгорнули повністю систему Bas 90. Лише половина з наявних авіабаз має хоча б один kortbanor чи reservvägbaser. З 90-х років проект почали згортати з метою економії коштів, бо підтримка кожної такої мережі авіабаз зовсім не дешеве задоволення. У 2000-х роках Швеція відмовилась від цієї системи. Більшість військових аеродромів була виведена з експлуатації, демілітаризована та передана цивільним власникам. Фактично система Bas 90 була закинута. Її відродження почалось лише у середині 2010-х.",
    "Що варто знати про евакуацію в Швецію – Евакуація.City": "Анастасія разом із чотирирічним сином евакуювалася з Одеси до Швеції. Там вона живе у таборі для біженців та знімає про це для соцмереж та ютубу.\n\nРедакція \"Евакуація.Сity\" поспілкувалася з жінкою про життя у скандинавській країні, ціни та блог.\n\nСин тепер боїться поїзда\n\nАнастасія народилася і жила в Одесі. Вона дуже багато подорожувала, бо була професійною танцівницею бальних танців. Через травму спорт довелося покинути, навіть після кількох спроб повернутися.\n\nПісля цього жінка стала викладати англійську мову. У неї є чотирирічний син, з батьком якого жінка не разом.\n\nУ перші дні вторгнення разом із малюком Анастасія залишалася в Одесі. Думала, що все от-от закінчиться, а війна не триватиме довго.\n\n\"На четвертий день ми зрозуміли, що ситуація не змінюється в кращий бік. Деякі міста вже були окуповані. Ми з колишнім чоловіком подумали про те, що не знаємо, як буде завтра. Можливо, ми теж прокинемося в окупованому місті. Зваживши все, я зрозуміла, що не можу собі пробачити, якщо не врятую сина. Якщо є можливість це зробити – треба евакуюватися і перечекати все у безпечнішому середовищі\", – згадує жінка.\n\nАнастасія з синомАвтор: Архів героїні\n\nЗбори тривали лише один день: Анастасія ще раз все обміркувала, зібрала речі і разом із сином ввечері сіла на безкоштовний евакуаційний поїзд до польського кордону.\n\nЖінка добре знала, як працює транспорт у інших країнах та як планувати мандрівку. Однак у той час зрозуміти щось було вкрай важко, бо аеропорти не працювали, і всюди панував страх.\n\nВона згадує евакуаційний поїзд – людей там було так багато, що несила була дихати. Син Анастасії дуже злякався, у дитини почалася панічна атака.\n\n\"Вийти і зайти було неможливо, всі намагалися заспокоїти дітей. На вокзалі були військові зі зброєю. Багато хто їхав з тваринами, а чоловіків майже не випускали з міста. Через постійні зупинки дорога до Перемишля зайняла близько 15 годин\", – згадує Анастасія.\n\nУ Польщі евакуйованих зустріли волонтери: вони дали теплу їжу, чай, пледи. Вже у Польщі Анастасія знайшла безплатний пором до Швеції, тож вирішила їхати туди. Жінка оплатила 25 євро (925 гривень) за місце у окремій каюті:\n\n\"Якби ми не брали цю каюту, увесь шлях був би безкоштовним. Це все було крок за кроком – спочатку евакуаційний поїзд до Львова, звідти – у Польщу, далі – в Швецію. Добре, що на шляху супроводжували волонтери – від цього було не так лячно. Особливо – дитині. Cин ще до великої війни любив поїзди, але тепер – просто відмовляється в них сідати\".\n\nОдразу після приїздуАвтор: Архів героїні\n\nАнастасія приїхала до Швеції перед восьмим березня. Згадує, що попри календарну весну, на вулиці були кучугури снігу і дуже холодно.\n\n\"Навіть якщо вдягнути щось шерстяне – навряд чи зігрієшся\", – згадує Анастасія.\n\nУ той час ЄС ще не прийняла Директиву про тимчасовий захист українців. Тож до жінки ставилися, як і до інших біженців у Швеції: здати відбитки пальців та поселитися у таборі. Шведів не можна звинувачувати, бо ніхто не був готовий до таких подій, каже Анастасія.\n\nЯк оформити документи і жити у таборі для біженців у Швеції\n\nЯкщо в евакуйованої людини в Швецію немає роботи, знайомих та можливості орендувати житло, її поселяють у спеціальне житло від Міграційної служби. Спочатку Анастасію поселили у кемп поблизу Стокгольма.\n\n\"Це тимчасове місце перебування, поки ви очікуєте на інтерв'ю. Потім вас розприділяють до постійного місця перебування. Відколи прийняли тимчасовий захист, щоб отримати допомогу, не потрібно проходити інтерв'ю\", – розповідає Анастасія.\n\nБіженцям у Швеції дають LMA-карту (червону карту), натомість переселенці з України можуть отримати синю (яка дорівнює тимчасовому дозволу на проживання).\n\nНаразі Анастасія мешкає у кемпі для біженців. Там живуть люди, які рятувалися від війни у різних країнах, зокрема вихідці із Сирії та Іраку.\n\nТам переселенцям надають окрему кімнату, всі інші приміщення (кухня, душові, вбиральні) –спільні. \"У кімнаті є свій холодильник, нам видали дитяче ліжко, посліль та комплект різних рушників. Є вайфай\", – розповідає жінка.\n\nСкільки коштує життя у Швеції\n\n\"Швеція дорога країна, якщо співставляти ціни із українською зарплатою. Хліб може коштувати 3 євро (110 гривень), це дуже дорого для українців. У Швеції навіть професії, які не вимагають багато навичок, дають змогу заробляти близько 15 тисяч крон (52 тисячі гривень). Тож такі ціни для них є середніми\", – розповідає Анастасія.\n\nОренда квартири може коштувати від 3,5 до 5 тисяч крон на місяць (12 100 – 17 000 гривень).\n\n\"Тут все дуже просто. Купують щось переважно для комфорту, а не щоб похизуватися\", – каже Анастасія.\n\nУ країні прийнято відкладати на старість, це починають робити з дуже молодого віку.\n\nСоціальної допомоги, яку країна виплачує українцям, вистачає, щоб спокійно прожити протягом місяця. Оскільки в кемпі, де живе Анастасія з сином, не забезпечують харчуванням, то вона отримує 70 крон (240 гривень) для себе та 40 крон для сина (140 гривень) на день.\n\n\"На ці гроші можна купити їжу. Не завжди вдається купити щось екстра, але є спеціальні товари для біженців. Вони дешевші вдвічі, а подекуди й втричі. Останні днів шість у місяці доводиться економити, грошей майже не залишається. Але це через те, що я з дитиною і не можу відмовляти постійно у нових іграшках і солодощах\", – каже Анастасія.\n\nМожна отримати гроші на одягАвтор: Архів героїні\n\nПереселенці з України можуть оформити і додаткову одноразову допомогу на одяг – 1 200 крон (4 100 гривень). Але заявку слід заповнювати дуже уважно і просити всі речі, які вам необхідні – вдруге таку підтримку отримати важко. Для дітей, які навчаються в школі, видають ноутбуки, де завантажені завдання, які треба поступово надсилати вчителю.\n\nДитячі садочки у Швеції\n\nУ Анастасії є чотирирічний син. Для нього жінка довго шукала місце у садочку – заповнила анкету ще навесні, а відповідь отримала перед початком нового навчального року.\n\n\"Тут дуже маленькі групи, всього 13 діточок, але три вихователі. У перший день нас покликали всього на годину, щоб познайомитися з вихователями. Треба було заповнити анкету про те, що дитина любить чи ні, розповісти про улюблені іграшки, характер малюка. Потім ніхто не перепитує чому дитина щось не робить чи не їсть певні продукти\", – розповідає жінка.\n\nОскільки не всі у групі знають шведську чи англійську, для спілкування з вихователем використовують певну систему знаків – так діти можуть показати, що хочуть їсти чи пити, сказати про свої інші базові потреби.\n\nАнастасія з синомАвтор: Архів героїні\n\n\"Садочок, який близько до нас – зачинений на ремонт. Нас перевели в інший – за 5 кілометрів від кемпу. Дитина ще не вміє їздити на велосипеді, годину йти туди і назад тяжко. А проїзд дуже дорогий – 26 крон в одну сторону (90 гривень). Тож мені доводиться брати коляску для дитини. За таких умов проїзд безкоштовний\", – каже Анастасія.\n\nЗдається, що зробити відео просто, але це не так\n\nАнастасія давно активно веде свою інстаграм-сторінку і має активних підписників.\n\n\"Я розуміла, що людям буде цікаво спостерігати за моїм досвідом, дізнатися щось більше. В інстаграмі важко додавати велику кількість інформації, щоб люди не заплуталися. А ютуб зручна платформа для великих відео на специфічну тему. Все ж блогеркою себе назвати не можу\", – розповідає жінка.\n\nПопри це вже друге відео на каналі на тему \"Як живуть українські біженці в Швеції\" набрало більше 87 тисяч переглядів.\n\n\"Це було приємно: коментарі, реакції. Багато підтримки від українців. Під відео прийшли й люди з росії. Відчувається цей вайб, коли пишуть, що завдяки цим подіям ми можемо побачити світ.. Напевно, вони не знали, що у нас давно діє безвізовий режим і нам не треба було влаштовувати війну, щоб потрапити в Європу\", – розповідає блогерка.\n\nЗагалом на кожному відео Анастасії більше 1,5 тисячі переглядів. Жінка знімає на звичайний смартфон, монтує у безкоштовній версії програми \"One Shot\".\n\n\"Здається, що зробити відео – дуже просто: щось зняв, щось змонтував. Але насправді в першу чергу треба сформувати навичку постійно бути готовою знімати, а монтувати доводиться вночі\", – розповідає жінка.\n\nМонетизація на каналі стане приємним бонусом, але це для Анастасії не головне. Наразі жінка не думає про повернення в Україну. Вона вважає, що навіть після перемоги у країні може бути небезпечно.\n\n\"Я просто не впевнена, коли повертатися буде безпечно. росія все ж залишатиметься нашим сусідом. Я люблю своє місто, так як там не почуваюся ніде. Одеса – це моя душа\".",
    "Біля берегів Швеції горить автомобільний пором, на борту знаходяться сотні пасажирів": "Автомобільний пором Stena Scandica з 300 людьми на борту загорівся біля узбережжя Швеції. З Судна почалася евакуація.\n\nПро це повідомляє РБК-Україна з посиланням на Reuters .\n\nЗа словами представника морської адміністрації Швеції Йонаса Франзена, загоряння почалося на автомобільній палубі. До місця події були відправлені три вертольоти і сім суден, почалася евакуація людей з корабля.\n\nПовідомлень про постраждалих не надходило, причина загоряння поки невідома. Шведська влада також повідомила, що пожежу взято під контроль. Пором Stena Scandica знаходився біля острова Готська-Санден біля південно-східного узбережжя Швеції.",
    "Україна просуватиме п’ять фільмів за кордоном - допоможуть Швеція й Німеччина": "Український інститут цього року в рамках програми proMOTION забезпечить просування п’яти українських стрічок за кордоном у повному обсязі попри відсутність державного фінансування.\n\nПро це Укрінформу повідомили у пресслужбі Українського інституту.\n\n«Завдяки налагодженню співпраці з міжнародними фондами кожен фільм отримає фінансування на суму до 300 тис. грн. Меморандуми про співпрацю вже підписано з Göteborg Film Fund/Göteborg Film Festival (Швеція) та German Films (Німеччина)», - поінформували в Українському інституті.\n\nНавесні було проведено конкурс на участь у програмі proMOTION 2022 та визначено п’ять переможців. Ними стали фільми з високим міжнародним потенціалом: «Залізна сотня» режисерки Юлії Гонтарук, «Люксембург, Люксембург» Антоніо Лукіча, «Між небом та горами» Дмитра Гришка, «Памфір» Дмитра Сухолиткого-Собчука та «Я і Фелікс» Ірини Цілик.\n\nЗа умовами програми Український інститут мав забезпечити підтримку з міжнародної промоції. У 2022 фінансування промокампаній реалізовується завдяки залученню міжнародних фондів.\n\nУкраїнський інститут започаткував довгострокову програму підтримки міжнародної промоції українських фільмів proMOTION у 2020 році, щоб підвищити присутність українського кіно на міжнародному ринку. Програма також прагне розвивати компетенції українських кінематографістів до репрезентації за кордоном та системної міжнародної співпраці, зокрема з фаховими агенціями з промоції.\n\nЯк повідомлялося, Український інститут - державна установа, яка представляє українську культуру у світі та формує позитивний імідж України за кордоном. Інститут заснований Кабінетом Міністрів у 2017 році та належить до сфери управління МЗС України.\n\nНа фото: фільм \"Памфір\"",
    "У Швеції закривають храми через подорожчання електроенергії": "З наближенням зими молитовні будинки та храми в Швеції закриють або відключать в них опалення.\n\nШвеція почала закривати храми через різке подорожчання електроенергії – до зими церкви та молитовні будинки або закриють повністю, або відключать в них опалення. Про це заявив Маркус Дальберг, голова відділу культурної спадщини Лютеранської церкви Швеції, в інтерв'ю виданню Dagens Nyheter.\n\nЛише у серпні вартість електрики в країні підскочила на 29 відсотків. Дальберг уточнює, що такі заходи обговорюються в багатьох районах країни, але особливо на півдні, де ціни на енергоносії найвищі.\n\n«Багато храмів розташовані у сільських містах. В громадах з великою кількістю будівель та низькою базою членських внесків відповідальність за турботу про церковні будівлі стає великим тягарем», – визнав він.\n\nТому з наближенням суворої скандинавської зими молитовні будинки по всій Швеції закриють або відключать в них опалення. Як припустив інженер Андреас Монсон з Лундської єпархії, цієї зими можуть повністю або частково закритися до 150 з 540 єпархіальних храмів.\n\n«Немає жодних сумнівів у тому, що опалення – це найбільша стаття витрат. В багатьох будинках дуже погана теплоізоляція. Лундська єпархія багато вклала у підвищення ефективності будівель, але ми все ще говоримо про великі будівлі, які поглинають тепло», – сказав він.\n\nЛише на парафії Гетінге-Оскарстрем на півдні округу Халланд три із семи церков закриваються або знижують опалення до 11 градусів узимку, повідомляє Шведське радіо. Ті, що залишаться відкритими, знизять температуру до 18 градусів, щоб допомогти парафії зводити кінці з кінцями.\n\nРаніше СПЖ повідомляла, що у церквах Німеччини через зростання цін на електрику відключать опалення.",
    "Праві в Європі радіють перемозі однодумців в Італії": "З перемогою на виборах в Італії Джорджію Мелоні і її партію \"Брати Італії\" привітали політики з німецької правопопулістської \"Альтернативи для Німеччини\", ультраправого \"Національного об'єднання\" з Франції та польські консерватори з правлячої партії \"Право і справедливість\".\n\nПро це, як пише \"Європейська правда\", повідомляє Spiegel.\n\nЗа попередніми даними, \"Брати Італії\" стали найсильнішою партією на парламентських виборах - а з правим альянсом у двох палатах вони, ймовірно, здобули абсолютну більшість місць.\n\n\"Ми святкуємо разом з Італією!\" - написала Беатрікс фон Шторх, член Бундестагу від \"Альтернативи для Німеччини\", в Twitter пізно ввечері в неділю. Маючи на увазі нещодавні вибори в Швеції, на яких праві також досягли успіху, вона продовжила: \"Швеція на півночі, Італія на півдні: ліві уряди залишилися в минулому\". Її колега по партії Мальте Кауфманн написала в Твіттері, що вона радіє \"чудовому результату\" для Мелоні та її правового альянсу: \"Хороший день для Італії - хороший день для Європи\".\n\nПрем'єр-міністр Польщі Матеуш Моравецький написав у тій же мережі: \"Вітаю Джорджію Мелоні\". А лідер іспанської ультраправої партії Vox Сантьяго Абаскаль заявив, що Мелоні \"показала шлях до гордої і вільної Європи суверенних націй\".\n\nФранцузький депутат Європарламенту Джордан Барделла від партії \"Національне об'єднання\" Марін Ле Пен заявив у Twitter, що італійці дали президенту Єврокомісії Урсулі фон дер Ляєн \"урок смиренності\". Минулого тижня президентка Єврокомісії, що її відомство має \"інструменти\", якщо Італія під керівництвом правого уряду не буде дотримуватися правил ЄС. \"Жодна загроза не може зупинити демократію. Народи Європи піднімають голови і беруть свою долю назад у свої руки \", - заявили в партії.\n\nРазом з тим у керівництві Європарламенту стурбовані перемогою Мелоні. \"Джорджія Мелоні буде прем'єр-міністром, чиїми політичними рольовими моделями є Віктор Орбан і Дональд Трамп. Тому перемога на виборах альянсу правоцентристських партій в Італії викликає занепокоєння\", - заявила віцепрезидентка Європарламенту Катаріна Барлі від Соціал-демократичної партії Німеччини. \"Передвиборчі тактичні слова Мелоні про Європу\" не можуть приховати того факту, що вона становить загрозу для конструктивної співпраці в Європі, вважає колишній міністр юстиції Німеччини.",
    "У Швеції кошти з продажу поетичної антології віддають на благодійну акцію Жадана": "У Швеції видали антологію поезії Dikter, надлишки від продажу якої підуть на благодійну акцію українського поета Сергія Жадана в Харкові. Інформація про неї розміщена на сайті видавництва Bokförlaget Korpen.\n\nУ ній представлені 102 поети з різних країн світу. Зокрема це: Катрін Аскан (Німеччина), Світлана Карстян (Румунія), Ліна Екдаль (Швеція), Гелена Ерікссон (Швеція), Джіла Моссед (Швеція), Йоран Грейдер (Швеція), Гуннар Д. Ханссон (Швеція), Віолетта Грег (Польща), Ярослав Міколаєвський (Польща), Техіла Хакімі (Ізраїль), Вольга Хапєєва (Білорусь), Дмитро Плакс (Білорусь), Ілля Камінський (США), Стейнар Опстад (Норвегія) та інші автори.\n\nПередмову до видання написали Карін Брюггер і Хельга Крук, а післямову — Йохан Оберг.\n\n«Віршем можна передати стійкість і людяність. Вільний вірш сам по собі захищає свободу слова», — пишуть про видання на сайті.\n\nЦіна видання — 220 крон (330 гривень). Прибрати книжку можна за посиланням.\n\nНагадаємо, що у Польщі видадуть антологію «Мова Вавилону», у якій зібрана українська фантастична проза польською мовою.\n\nЯк відомо, видавництво «Смакі» створили благодійну електронну збірку No putin – no cry, у якій зібрали творчі доробки українців з 24 лютого.",
    "Українських видавців запрошують на книжковий ярмарок у Гетеборзі - участь безкоштовна": "У Гетеборзькому книжковому ярмарку в Швеції, що відбудеться 22-25 вересня, українські видавці можуть взяти участь безкоштовно.\n\nЯк передає Укрінформ, про це повідомили у МКІП.\n\n“22-25 вересня у Швеції відбудеться Гетеборзький книжковий ярмарок. Українські видавці можуть взяти участь у ньому безкоштовно”, - йдеться у повідомленні.\n\nЗазначається, що цього року організатором українського стенда на ярмарку виступає Посольство України у Швеції, котре також готове допомогти із транспортуванням книжок, з якими учасники братимуть участь у заході.\n\nЧитайте також: У Швеції виходить друком есе Оксани Забужко\n\nУкраїнських видавців запрошують на книжковий ярмарок у Гетеборзі - участь безкоштовна\n\nЗа інформацією МКІП, розмір українського стенда 16 метрів, тож організатори проводитимуть відбір учасників. Перевагу надаватимуть видавцям, які представляють дитячу літературу, українську художню літературу та детективи.\n\nВсіх охочих узяти участь просять заповнити форму, яку можна знайти за посиланням.\n\nЯк повідомлялося, книжковий ярмарок у Гетеборзі - щорічна подія, що проводиться в місті Гетеборг, Швеція, з 1985 року.",
    "На Волині шведи зводять житло для вимушених переселенців": "У Ківерцівській громаді Волинської області, на території оздоровчого табору, шведи-будівельники зводять житло для вимушено переміщених осіб. Найближчим часом тут зможуть отримати нову домівку 150 переселенців.\n\nПро це у Фейсбуці повідомляє пресслужба Волинської ОВА, передає Укрінформ.\n\n«В Ківерцівській громаді будують житло для внутрішніх переселенців. Житло зводять на території оздоровчого табору благодійного фонду «Шведський центр допомоги». Невдовзі тут буде помешкання для 150-ти людей. У планах – продовжити будівництво, аби розселити ще 150 внутрішніх переселенців», - йдеться у повідомленні.\n\nНа Волині шведи зводять житло для вимушених переселенців / Фото: Волинська ОВА\n\nЗазначається, що днями на Волинь прибули ще п’ять вантажівок з будматеріалами від меценатів з Швеції. Серед них, шість сучасних теплонасосів, для забезпечення опаленням помешкань.\n\nКрім того, у волинську громаду приїхали більше 20 шведів-будівельників, які уже розпочали роботу. Зазначають, що кожен спеціаліст – це власник того чи іншого підприємства в Швеції, яке спеціалізуються на будматеріалах.\n\n«Наразі триває модернізація існуючих будівель: незабаром тут утеплять фасади та відремонтують дах. Також для зведення нових житлових споруд заливають фундамент», - додають в ОВА.\n\nВідновлення та будівництво помешкань проводять за підтримки шведського фонду Ukrainahjälpen Filippus спільно з Офісом Президента України.\n\nНа Волині, станом на 13 вересня, розселили та забезпечили усім необхідним 73 тис. 106 переселенців. Наразі в області проживають та мають статус ВПО майже 60 тисяч людей. За даними облдержадміністрації, в області можливо додатково розмістити ще до 13 тисяч осіб (приватний сектор, готелі, комунальні заклади, заклади, які не задіяні в освітньому процесі, хостели, тощо). Більшість місць знаходиться в територіальних громадах, віддалених від обласного центру.\n\nЯк повідомляв Укрінформ, уряд Швеції надасть Україні додатковий пакет допомоги у розмірі 1 мільярда крон - як військової, так і цивільної. Прем'єр-міністр Швеції Магдалена Андерссон не повідомила подробиць щодо військового пакета, але сказала, що він буде подібний до попередньої допомоги, яка включала протитанкову зброю, засоби індивідуального захисту та обладнання для розмінування. Цивільна частина пакета допомоги включатиме закупівлю української пшениці, що буде передана країнам, які відчувають нестачу продовольства, і сприятиме розвитку економіки України.",
    "Saab показала замовникам, на що здатна її нова система ППО: ЗСУ могли б протестувати її у реальних боях з РФ": "Шведська оборонна компанія Saab провела першу бойову стрільбу своєї мобільної системи протиповітряної оборони ближньої дії MSHORAD для закордонних делегацій. Про це розповідає видання Defence Blog.\n\nДемонстрація можливостей системи відбулася 30 серпня у Карлскузі, що у Швеції – за випробуваннями спостерігали потенційні замовники з 15 країн. Під час тестувань, у ході яких система ідентифікувала, супроводжувала та уразила цілі, було виконано п’ять успішних пострілів по різних цілях, зокрема по БПЛА та гелікоптеру.\n\nСистема ППО MSHORAD – це фактично відповідь компанії Saab на сучасні загрози в повітрі, зокрема БПЛА. Ця система складається зі встановленої на шасі автомобіля MARS-S330 вогневої установки RBS 70 NG, до складу системи також входить мобільний радіолокаційний блок на базі радара Giraffe 1X. Крім того, комплекс пов’язаний з системою управління ППО Saab GBAD C2.\n\nСистема бойового управління створює локальну повітряну картину, оцінює загрозу та забезпечує автоматичну підтримку боя\n\n\"Ці успішні стрільби доводять, що у нас є повністю дієздатне мобільне рішення ППО. Стрільби підкреслюють цінність того, що один постачальник може надати все, від радара до вогневої установки, зокрема і рішення з GBAD C2\", – відзначив Стефан Оберг, керівник підрозділу Saab Missile Systems.\n\nЗі здатністю знищувати цілі у повітрі на відстані до 7 км, а також \"опцією\" вдарити по легкій \"броні\" ворога комплекс ППО MSHORAD ідеально підійде для захисту мобільних підрозділів від атак з неба, зокрема для виявлення та відстеження БПЛА.\n\nЗвичайно, буде дуже оптимістично сподіватися, що невдовзі таку систему можуть отримати Збройні Сили України, однак вона б чудово могла продемонструвати свої можливості у бойових діях з армією РФ.\n\nВодночас у цьому контексті варто нагадати, що Швеція пообіцяла розглянути постачання Україні зенітно-ракетних комплексів малої дальності RBS 70, однак як швидко це буде та буде це безоплатна допомога чи контракт наразі невідомо.",
    "Україна хоче вступити до НАТО так само швидко, як Фінляндія та Швеція": "Україна де-факто запровадила багато практик Альянсу\n\nДля України план дій щодо вступу до НАТО вже не має такого великого значення, як раніше. Втім, Україна де-факто вже запровадила багато практик Альянсу.\n\nПро це в інтерв'ю \"Європейській правді\" повідомила віцепрем'єр-міністр з питань європейської та євроатлантичної інтеграції України Ольга Стефанишина.\n\nУкраїна в НАТО\n\nЗа її словами, якби Україні запропонували такий план дій до 24 лютого, ми були б задоволені цим.\n\n\"Сьогодні пропозиція ПДЧ у рамках НАТО буде рівнозначна рішенню Бухарестського саміту 2008 року\", — уточнила вона.\n\nВодночас Стефанишина сказала, що рано чи пізно Україна стане членом Альянсу. Але поки що вона не бачить сенсу обговорювати заперечення росії проти вступу України до НАТО.\n\nНагадаємо, що голова МЗС Туреччини Мевлют Чавушоглу вважає, що деякі країни НАТО затягують війну, яку росія розпочала проти України. А ось Анкара, зі свого боку, \"найактивніше підтримує позицію Києва і в питанні Криму, і на тлі атак росії\".\n\nНАТО робитиме все можливе, щоб російська агресія проти України не переросла у повномасштабну війну між Альянсом та москвою.\n\nЗа словами генсека НАТО Єнса Столтенберга, Альянс має два завдання у війні росії проти України. Блок має намір підтримати Україну та не дозволити конфлікту перейти на інші країни. Столтенберг заявив, що в НАТО зацікавлені в тому, щоб росія не змогла досягти своєї мети в Україні.",
    "Фінляндія може направити військових у країни Балтії для участі в контингентах НАТО – ЗМІ": "Фінляндія, яка разом зі Швецією в травні подали заявку на вступ до Північноатлантичного Альянсу, обговорює можливість направлення своїх військовослужбовців до бойових підрозділів НАТО в країнах Балтії.\n\nЯк передає \"Європейська правда\", про це в понеділок повідомила газета Iltalehti з посиланням на джерела в зовнішньополітичному та оборонному відомствах.\n\nСтверджується, що фінські війська посилять підрозділи посиленої передової присутності (EFP), розміщені в Естонії, Латвії та Литві. Минулого тижня про аналогічний намір публічно заявили збройні сили Швеції.\n\nЗа даними Iltalehti, країни Балтії не хочуть, щоб Фінляндія очолювала підрозділи EFP в їхніх країнах, а лише посилювала їх своїми силами – так само, як і Швеція.\n\nБатальйони посиленої передової присутності НАТО були розгорнуті в Естонії, Латвії, Литві та Польщі у 2017 році. У Латвії сили Альянсу очолює Канада, в Литві – Німеччина, в Естонії – Велика Британія, а в Польщі – США.\n\nПотреба у збільшенні контингенту НАТО в Балтії виникла після повномасштабного вторгнення Росії в Україну в лютому. Згідно з рішенням Мадридського саміту, підрозділи EFP будуть збільшені до рівня бригади – й потребуватимуть більше військ.\n\nУ Фінляндії розглядають пропозицію направити свої війська до країн Балтії як вияв солідарності з ними.\n\nЯк повідомлялося, міністр оборони Фінляндії Антті Кайкконен вважає, що скандинавська країна повністю відповідає критеріям членства у НАТО та може стати повноправним членом альянсу до кінця цього року.\n\nЧитайте також: В НАТО без ПДЧ: як Україні повторити успіх Фінляндії та Швеції.",
    "У Грузії почалися навчання НАТО Noble Partner 2022, в яких уперше беруть участь Швеція та Японія": "На тренувальному полігоні 4-ої піхотної бригади Збройних сил Грузії в селі Вазіані в понеділок було офіційно оголошено про початок щорічних навчань НАТО Noble Partner 2022, у яких вперше за їхню історію беруть участь представники Швеції та Японії.\n\nПро це передає \"Європейська правда\" з посиланням на офіційне повідомлення міністерства оборони Грузії.\n\nЩорічні навчання Альянсу Noble Partner 2022 у Грузії відбуваються вже вшосте. Їх очолюють Східне командування грузинських Сил оборони спільно з Командуванням Армії США в Європі та Африці.\n\nМета навчань полягає в \"посиленні готовності та взаємосумісності між Грузією, США, регіональними партнерами і союзними країнами для забезпечення стабільного й безпечного середовища в Чорному морі\".\n\nУчасть у Noble Partner 2022 візьмуть понад 2400 військовослужбовців із 22 країн, зокрема багатонаціональної Литовсько-польсько-української бригади, а також Швеції та Японії, які будуть присутніми на навчаннях уперше.\n\nРаніше повідомлялося, що в північній Фінляндії в районах Рованіемі та Роваярі з 29 серпня по 2 вересня відбудуться міжнародні військові навчання Vigilant Knife за участі Швеції та Великої Британії.",
    "Швеція відмовилася від виклику хокеїстів із російської КХЛ": "Про це повідомляє РБК-Україна з посиланням на Expressen .\n\nШведська хокейна асоціація вирішила відмовитися від хокеїстів, які виступають у Росії. Рішення не матиме часових рамок і діятиме до нових сповіщень функціонерів.\n\n\"Цим рішенням ми надсилаємо потужний сигнал хокейній Швеції та світу хокею, оскільки йдеться про наші фундаментальні цінності\", – заявив очільник асоціації Андерс Ларссон.\n\nНа сезон 2022/23 шестеро шведських хокеїстів мають контракти з клубами КХЛ. Оборонець Робін Пресс виступатиме за \"Сєвєрсталь\", голкіпер Адам Рейдеборн і оборонець Фредрік Клаессон захищатимуть кольори московського ЦСКА, воротар Юхан Маттсон гратиме за \"Автомобіліст\" із Єкатеринбурга, оборонець Віктор Сведберг залишається в складі омського \"Авангарда\", а форвард Якоб Лілья виступатиме за \"Динамо\" з Москви.\n\nПісля повномасштабного вторгнення РФ до України російський хокей опинився в ізоляції. Зокрема, КХЛ покинули два клуби – фінський \"Йокеріт\" і ризьке \"Динамо\". Окрім того, Росію позбавили права на проведення ЧС-2023, а національну команду разом із Білоруссю вигнали з міжнародних змагань.",
    "Крім допомоги зерном, Україна допоможе африканським країнам ще й з грошима на його закупку": "Кабмін прийняв рішення надати гуманітарну допомогу Ефіопії та Сомалі для відшкодування вартості зерна пшениці, для чого Мінфін виділить з резервного фонду державного бюджету 420 млн грн. Це випливає з оприлюдненого тексту урядової постанови від 16 вересня 2022 р. № 1040.\n\nЗерно поставить “Державна продовольчо-зернова корпорація України” у кількості 50 тис. тонн. А доставку оплатять міжнародні організації в якості гуманітарної допомоги.\n\n\"Міністерству закордонних справ узгодити з Організацією Об’єднаних Націй та компетентними органами Федеративної Демократичної Республіки Ефіопія та Федеративної Республіки Сомалі питання доставки та оплати транспортування зерна\", - йдеться в постанові.\n\nВідправлення зерна відбудеться з Одеського морського торговельного порту.\n\nНагадаємо, Всесвітня продовольча програма ООН заявила, що понад 13 мільйонам людей в Ефіопії, Кенії та Сомалі загрожує сильний голод, оскільки Сомалійський півострів в Африці постав перед найсильнішою за останні десятиліття засухою.\n\nСоціальне лихо спричинене посиленням посухи та різким зростанням світових цін на харчові продукти.\n\nСомалійський півострів переживає найсильнішу посуху за останні 40 років, і експерти кажуть, що регіон на шляху до п’ятого поспіль невдалого сезону дощів. Ознаки того, що голод торкнеться цього регіону, є гіршими, ніж у 2010 та 2011 роках.\n\nRelated video\n\nУ 2011 році у Сомалі вже ставалася масштабна посуха, внаслідок якої загинули 250 тисяч людей.",
    "МЗС закликає IKEA відновити роботу в Україні — Delo.ua": "Міністерство закордонних справ України закликає шведські компанії поновлювати свою роботу в Україні. Про це написав у Twitter глава відомства Дмитро Кулеба, який перебуває з візитом у Швеції.\n\nМи продовжуємо воювати з окупантом на інформаційному фронті, надаючи виключно перевірену інформацію та аналітику. Війна позбавила нас можливості заробляти, просимо Вашої підтримки. Підтримати delo.ua\n\n\"Я закликаю шведський бізнес до активного вивчення та відновлення роботи в Україні. Наприклад, Scania Group вже збільшує ділову активність. Інші мають наслідувати їхній приклад. Особливо IKEA, яка з 24 лютого закинула шість українських фабрик, — настав час повертатися!\", - зазначив він.\n\nКулеба також повідомив, що на зустрічі з міністром міжнародного співробітництва та розвитку Матильдою Ернкранс запросив Швецію взяти активну участь у програмах відновлення України, ініційованих президентом Володимиром Зеленським.\n\n\"Ми обговорили кілька практичних способів, як Швеція може допомогти Україні та українцям у рамках Плану швидкого відновлення\", - додав український міністр.\n\nКрім того, Кулеба поінформував про зустріч із держсекретарем Міністерства оборони Швеції Яном-Улофом Ліндом. Під час неї чиновники оцінили найбільш нагальні військові потреби України.\n\n\"[САУ] Archer та системи ППО - це те, що нам потрібно найбільше. Озброєння України - це найкраща інвестиція у довгострокову безпеку Швеції та Європи\", - зазначив глава МЗС.\n\nДо цього український міністр зустрівся зі своєю колегою Анн Лінде, обговоривши, зокрема, \"збереження підтримки України з боку Швеції та всього світу\", забезпечення відповідальності за російські злочини, посилення санкцій проти Росії, включаючи заборону на туристичні візи її громадянам, та інтеграцію України у ЄС.\n\nНагадаємо також, що у понеділок Швеція анонсувала новий пакет допомоги Україні у розмірі 1 мільярда шведських крон, або приблизно 100 мільйонів доларів, з чого половину становитиме допомога військова.",
    "Ліга націй УЄФА: груповий турнір завершують матчі 6-го туру": "У Лізі націй УЄФА 25-27 вересня пройдуть поєдинки заключного, 6-го туру групового етапу.\n\nЯк повідомляв Укрінформ, футболісти збірної України у вівторок, 27 вересня, у Кракові (Польща) прийматимуть національну команду Шотландії, передає Укрінформ.\n\nУ паралельному матчі групи 1 Ліги В на «Авіва Стедіум» у Дубліні зіграють Ірландія та Вірменія.\n\nЗгідно регламентом Ліги націй УЄФА, переможці чотирьох груп Ліги В отримають путівки до Ліги А, а останні команди квартетів у наступному циклі виступатимуть у Лізі С.\n\nЧитайте також: Збірна України з футболу на виїзді розгромила Вірменію\n\nРозклад поєдинків 6-го туру Ліги націй УЄФА.\n\n25 вересня.\n\nЛіга А\n\nгрупа 1: Данія - Франція, Австрія - Хорватія.\n\nТаблиця: Хорватія - 10 очок, Данія - 9, Франція - 5, Австрія - 4.\n\nгрупа 4: Нідерланди - Бельгія, Вельс - Польща.\n\nТаблиця: Нідерланди - 13 очок, Бельгія - 10, Польща - 4, Вельс - 1.\n\nЛіга С\n\nгрупа 1: Люксембург - Литва, Фарерські острови - Туреччина.\n\nТаблиця: Туреччина - 13 очок, Люксембург - 8, Фарерські острови - 5, Литва - 1.\n\nгрупа 3: Казахстан - білорусь, Словаччина - Азербайджан.\n\nТаблиця: Казахстан - 13 очок, Азербайджан - 7, Словаччина - 6, білорусь - 2.\n\nЛіга D\n\nгрупа 1: Андорра - Латвія, Молдова - Ліхтенштейн.\n\nТаблиця: Латвія - 12 очок, Молдова - 10, Андорра - 7, Ліхтенштейн - 0.\n\n26 вересня.\n\nЛіга А\n\nгрупа 3: Англія - Німеччина, Угорщина - Італія.\n\nТаблиця: Угорщина - 10 очок, Італія - 8, Німеччина - 6, Англія - 2.\n\nЛіга В\n\nгрупа 3: Чорногорія - Фінляндія, Боснія і Герцеговина - Румунія.\n\nТаблиця: Боснія і Герцеговина - 11 очок, Чорногорія - 7, Фінляндія - 5, Румунія - 4.\n\nЛіга С\n\nгрупа 4: Гібралтар - Грузія, Північна Македонія - Болгарія.\n\nТаблиця: Грузія - 10 очок, Північна Македонія - 7, Болгарія - 6, Гібралтар - 1.\n\nЛіга D\n\nгрупа 2: Сан-Марино - Естонія.\n\nТаблиця: Естонія - 9 очок, Мальта - 6, Сан-Марино - 0.\n\n27 вересня.\n\nЛіга А\n\nгрупа 2: Швейцарія - Чехія, Португалія - Іспанія.\n\nТаблиця: Португалія - 10 очок, Іспанія - 8, Швейцарія - 6, Чехія - 4.\n\nЛіга В\n\nгрупа 1: Україна - Шотландія, Ірландія - Вірменія.\n\nТаблиця: Шотландія - 12 очок, Україна - 10, Ірландія - 4, Вірменія - 3.\n\nгрупа 2: Албанія - Ісландія.\n\nТаблиця: Ізраїль - 8 очок, Ісландія - 3, Албанія - 1. /росія - відсторонена від змагань через війну проти України/.\n\nгрупа 4: Швеція - Словенія, Норвегія - Сербія.\n\nТаблиця: Норвегія - 10 очок, Сербія - 10, Словенія - 5, Швеція - 3.\n\nЛіга С\n\nгрупа 2: Греція - Північна Ірландія, Косово - Кіпр.\n\nТаблиця: Греція - 12 очок, Косово - 6, Північна Ірландія - 5, Кіпр - 5.",
    "Шведський чиновник блокує відправку допомоги для підрозділів ЗСУ,": "Про це вона розповіла в етері Еспресо.\n\n\n\n\"До сьогодні жодних проблем не було щодо купівлі та доставки автівок для підрозділів ЗСУ. Всі шість місяців все було добре і раптом після останньої партії автівок, нам надійшла відмова від шведського транспортного департаменту у знятті з реєстрації авто, тому що за правилами Швеції автівка знімається з реєстрації після перетину кордону України. Ми отримали на один і той же запит три відмови. Важливо те, що підстава цієї відмови полягає у невизнанні офіційних документів України, тобто спрощена форма митної декларації, яка була прийнята постановою №174 урядом України від 1 березня, не є митною декларацією, виходячи з офіційного пояснення шведського чиновника\", - прокоментувала волонтерка.\n\n\n\nОлена Лашен пояснила, що автівки, які купуються у різних країнах Європи та Америки, коли вони перетинають український кордон, то їх бере на баланс військовий підрозділ. Вже чотири тижні волонтерка у листуванні та телефонних перемовинах пояснює представнику транспортного департаменту у Швеції кожне слово з митної декларації та надсилає фото, як саме використовуються військовими автівки у зоні бойових дій.\n\n\n\n\"Адже це позиція одного чиновника у транспортному департаменті, який не хоче давати дозвіл на зняття з реєстрації авто. Що є дуже поганим прецедентом, бо виходить, що невизнання документів України є підставою для відмови, але раніше ми з таким не стикалися. І якщо чиновник три рази відмовляє, то можливо він виказує таким чином своє ставлення до українських волонтерів. Зрозуміло, що зараз багато підводних каменів у волонтерському морі, але на цей прецедент треба реагувати, аби запобігати подібним випадкам у майбутньому\", - зауважила Лашен.\n\n\n\nВолонтерка додала, що звернулася до МЗС України та до посольства України у Королівстві Швеція. На щастя, їй відразу відповіли та пообіцяли взяти під контроль цю проблему. Також Олена надіслала скаргу до гендиректора транспортного міністерства Швеції.\n\nРаніше художник, фронтмен гурту \"Пирятин\" Іван Семесюк розповів, що волонтерство має багато позитивних наслідків для України та українців, адже так формується тіло нації\n\nТакож відомо, що фонд \"Повернись живим\" придбав для військових 100 нових пікапів, загальною вартістю 2,6 млн євро\n\nКрім того, працівники Служби безпеки України викрили представників благодійного фонду з Івано-Франківська на торгівлі військовою гуманітарною допомогою",
    "НАТО вдалося зібрати половину зимового пакету для України, але є проблема": "З наближенням холодів Україна запросила у союзників зимову форму та спорядження. За кілька тижнів НАТО вдалося зібрати половину необхідного, пише Spiegel.\n\nНаприкінці липня міністр оборони України Олексій Резніков направив генсекретарю НАТО Єнсу Столтенбергу листа з проханням якнайшвидше поставити Україні зимову форму, взуття та польові табори із зимовим захистом для 200 тисяч солдатів ЗСУ, йдеться у матеріалі.\n\nАльянс закликав своїх членів зібрати все необхідне, щоб українська армія могла воювати у сувору зиму. На заклик відгукнулися Німеччина, США, Канада, Фінляндія та Швеція.\n\nОднак під час збору зимового пакету НАТО зіткнулося з певними труднощами. У більшості країн комплект зимової форми зарезервований для внутрішніх потреб.\n\nУ минулому Бундесвер вже стикався із проблемою забезпечення солдатів теплою білизною та зимовою формою для розгортання на східному фланзі НАТО, тому зараз військові чиновники виступають проти передачі теплої форми Україні. Проте Німеччина не збирається відмовлятися від участі у збирані зимового пакету.\n\n«Що стосується зимового спорядження, такого як одяг, матеріали для польових таборів та пайки, Німеччина може зробити важливий внесок у підтримку оборони України», - говорить міністерка оборони Крістіна Ламбрехт.\n\nЗбір зимового спорядження також обговорюватиметься на засіданні у форматі Рамштайн 8 вересня, йдеться у матеріалі. У ньому братиме участь міністр оборони США Ллойд Остін.\n\nНадійне зимове екіпірування має велике значення для боротьби з російськими загарбниками. НАТО пропонує членам альянсу компенсувати передане Україні екіпірування з трастового фонду обсягом близько 40 мільйонів доларів.\n\nRelated video\n\nНа сьогодні США не бачать готовності президента РФ Владіміра Путіна припинити війну. Низка експертів вважають, що в холодну пору року бойові дії заморозяться, і лінія фронту стабілізується, але бої низької інтенсивності триватимуть.",
    "Форвард хокейної збірної України продовжить кар'єру в Польщі": "Про це повідомляє РБК-Україна з посиланням на офіційний сайт ФХУ .\n\n21-річний українець змінив шведський чемпіонат на польський. Напередодні вихованець \"Галицьких Левів\" уперше вийшов на лід у складі нової команди.\n\nЧіканцев почав уже четвертий сезон за межами України. Перші три роки він провів у Словаччині, де захищав кольори \"Пухова\" та \"Поважської Бистриці\". Натомість сезон 2021/22 форвард провів у 3-му дивізіоні Швеції за \"Калікс\". Там він зіграв 18 матчів, у яких закинув 4 шайби та віддав 12 передач за команду U-20. У складі дорослої команди – 23 поєдинки.\n\nДо лав збірної України Чіканцев потрапив на Рідзвяний кубок у Битомі торік. Там він відіграв 3 поєдинки, а цьогоріч провів 4 матчі на ЧС-2022 у Польщі після підготовки в угорському Мішкольці.\n\nДебютував за \"Подгале\" український форвард 25 вересня. Чіканцев допоміг новій команді здолати \"Заглембє\" (3:0), але результативними діями не відзначився. Освоїтися у складі 19-разового чемпіона Польщі повинні допомогти ще два українці – оборонець Александров і центрфорвард Ворона.",
    "У цих країн найбільша кількість зброї на руках у цивільних": "Існує дві діаметрально протилежні точки зору на вогнепальну зброю: одні кажуть, що вбивають не люди, а пістолети, інші дотримуються зворотної думки. Звідси і всі суперечки на тему легалізації або заборони вогнепалів, які, здається, стають тільки гостріше з кожним роком, інформує Ukr.Media.\n\nСьогодні ми розповімо лише про ті країни, де офіційно найбільша кількість зброї на руках у цивільних. У випадку з деякими країнами з цього списку кількість одиниць можна сміливо множити на 2, якщо говорити ще й про незареєстровані.\n\nШвеція — 31,6 одиниць на 100 осіб\n\nНезважаючи на досить солідну за європейськими мірками площу, Швеція — одна з найбільш малонаселених країн, де проживає 10,3 мільйона осіб. При цьому, Швеція займає високі місця в рейтингу кількості вогнепальної зброї на руках у цивільних — 31,6 одиниць на 100 осіб. Все тому, що шведське законодавство дуже ліберально щодо видачі ліцензій на вогнепали.\n\nУругвай — 31,8 одиниць на 100 осіб\n\nБільшість людей не те що не зможуть знайти Уругвай на карті світу, але і навіть не чули про цю країну. Вона знаходиться в Південній Америці, що стереотипно відразу говорить про заборонені речовини і, як наслідок, про розгул банд. Насправді це одна з найспокійніших країн Латинської Америки, куди навіть переїжджає частина пенсіонерів з США і Канади. За високий рівень життя і безпеку щодо інших країн регіону, Уругвай навіть називають латиноамериканською Швейцарією.\n\nТут на руках у населення зареєстровано 31,8 одиниць зброї на 100 жителів. Це при тому, що в країні проживає 3,4 мільйона осіб. Однак при всій безпеці Уругваю така велика кількість стволів у цивільних не могла не додати нервозності місцевій поліції, через що в 2015 році правоохоронцям дозволили стріляти в спину підозрілим особистостям.\n\nІрак — 34,2 одиниці на 100 осіб\n\nКолись Ірак не займав навіть середні рядки в рейтингу кількості зброї на руках у цивільних. Все почало змінюватися в 2000-х, коли США ввели свої війська до країни. Зброя хлинула на ринок величезним потоком, і місцеві жителі, почали запасатися із запасом. Друга хвиля припала на виведення американських військ з Іраку, коли через старіння або нерентабельність перевезення назад в США зброя списувалася тоннами і продавалася за безцінь місцевим жителям. Як підсумок, тепер в Іраку числиться 34,2 одиниці зброї на 100 осіб, що вносить свій внесок у загострення обстановки в регіоні.\n\nСаудівська Аравія — 35 одиниць на 100 осіб\n\nСаудівська Аравія — вельми закрита від зовнішнього світу держава. З одного боку, ми чуємо про різні утиски і застарілі жорстокі практики, з іншого, про будівництво міст в пустелях і розвиток високих технологій. Здається, що при жорстких законах в Саудівській Аравії не може бути багато вогнепальної зброї на руках у цивільних, проте ця цифра становить 35 одиниць на 100 осіб.\n\nЦікаво те, що, на відміну від перерахованих вище країн, в Саудівській Аравії заборонено полювання з вогнепальною зброєю.\n\nКіпр — 36,4 одиниці на 100 осіб\n\nКоли говорять про Кіпр, відразу уявляєш собі офшорний рай для багатіїв, місце, де забезпечені люди повинні відчувати себе в безпеці. При цьому, на руках у місцевих жителів 36,4 одиниці вогнепальної зброї на 100 жителів. Навіщо стільки на цьому мирному курортному острові? Насправді місце далеко не найспокійніше, як може здатися, з огляду на те, що острів з 1974 року фактично розділений на дві частини: одну контролює Республіка Кіпр, а другу Турецька Республіка Північного Кіпру. Відносини між цими суб'єктами напружені, тому при всьому досить строгому законодавстві Кіпру щодо зброї його на руках більше, ніж у багатьох країнах регіону.\n\nСербія — 37,8 одиниць на 100 осіб\n\nНезважаючи на невеликі розміри Сербії і її населення в трохи менше 7 мільйонів осіб, на руках у людей приблизно 3 мільйони одиниць зброї. Вся річ у тім, що Сербія знаходиться в оточенні військового блоку НАТО і відносини у них не особливо дружні. Серби добре пам'ятають, вийну в Югославії в 1999 році, і багато хто ще з тих часів про всяк випадок тримає вдома хоча б по одному вогнепалу, щоб, якщо знову розгориться конфлікт, можна було захистити себе і свою країну.\n\nФінляндія — 45,3 одиниць на 100 осіб\n\nНаселення Фінляндії приблизно 5,5 мільйона осіб, і в цій країні чимало диких місць, де люди з'являються раз на кілька років. У Фінляндії шанують мисливські традиції, і все, що потрібно для того, щоб купити ствол, — це досягти 15 років і або мати мисливську ліцензію, або практикуватися в спортивній стрільбі. Через таке м'яке законодавство на руках у цивільних накопичилася величезна кількість вогнепала, який постійно пускається в справу, зрозуміло, з метою полювання або розваги. Що стосується злочинності, то вона в Фінляндії одна з найнижчих в Європі.\n\nШвейцарія — 45,7 одиниць на 100 осіб\n\nЩе одна маленька благополучна країна, яка славиться своєю безпекою. При цьому, на руках у місцевих 45,7 одиниць зброї на 100 осіб. Вся річ у тім, що традиційно у кожного громадянина, який відслужив в армії, залишається його зброя. Плюс до цього, вогнепал передається у спадок, і в одному будинку може зібратися кілька десятків одиниць з різних епох, починаючи з мушкетів і закінчуючи сучасними автоматами.\n\nЄмен — 54,8 одиниць на 100 осіб\n\nОстанні дослідження за кількістю зброї на руках у цивільних в Ємені були проведені ще в 2007 році, і вони показали значну цифру — 54,8 одиниць на 100 осіб. Це одна з причин, чому громадянська війна в Ємені, що почалася ще в 2014 році, триває досі. Та незліченна кількість тільки зареєстрованої зброї, що доповнюється ще більшим числом нелегальних вогнепалів, дозволило до зубів озброїтися різним угрупованням, та так, щоб можна було тримати оборону проти коаліції арабських держав на чолі з Саудівською Аравією.\n\nСША — 88,9 одиниць на 100 осіб\n\nБезумовний світовий лідер в плані кількості вогнепала на душу населення — США, де дуже люблять вказувати на другу поправку до Конституції, що гарантує право громадян на зберігання і носіння зброї. Експерти оцінюють кількість вогнепальної зброї на руках у цивільних приблизно в 265 мільйонів стволів, і це при населенні в 329,5 мільйонів осіб. Це становить близько 42% всієї зброї на планеті, що знаходиться у володінні цивільного населення.\n\nЩо стосується смертності від вогнепальної зброї, то вона становить 3 на 100 тисяч осіб. Для порівняння у Великобританії 0,3 на 100 тисяч.",
    "23 держави та неурядова організація хочуть долучитися до справи \"Україна проти Росії\" у ЄСПЛ": "Якщо суд підтримає їхні клопотання, вони зможуть вносити письмові подання, а в окремих випадках - брати участь у публічних слуханнях.\n\n23 держави та неурядова організація - Женевська академія міжнародного гуманітарного права і прав людини - висловили бажання долучитися до справи України проти Росії у Європейському суді з прав людини як треті особи.\n\nПро це йдеться у пресрелізі ЄСПЛ.\n\nСеред країн - Австрія, Бельгія, Хорватія, Чехія, Данія, Естонія, Фінляндія, Франція, Німеччина, Ірландія, Італія, Латвія, Литва, Люксембург, Нідерланди, Норвегія, Польща, Португалія, Румунія, Словаччина, Словенія, Іспанія та Швеція.\n\nКрім цього, попросили про продовження терміну подання заяви щодо участі як третя сторона Ісландія та Великобританія.\n\nЯк ідеться в пресрелізі, суд розгляне ці клопотання і ухвалить рішення у відповідний час.\n\nТретя сторона має право вносити письмові подання, а в окремих випадках навіть брати участь у громадських слуханнях.\n\nНагадаємо, у червні Україна подала до Європейського суду з прав людини ще один позов проти РФ. За словами глави Мін'юсту Дениса Малюськи, це масштабний позов, який \"перевершує усе, що було раніше\". У перший пакет цього позову включили величезну доказову базу \"про порушення прав людини і порушення величезної кількості норм конвенції\". Також додали вимогу про компенсацію завданих збитків. Попередня цифра - $80 мільярдів, але вона буде збільшуватися.\n\nЗгодом ЄСПЛ повідомив, що взяв до розгляду позов України.\n\nУ липні Європейський суд з прав людини у проміжному рішенні за позовом дружини українського військового зобов'язав Росію поважати права всіх українських військовополонених, які перебувають під вартою в РФ, та надавати їм медичну допомогу.",
    "Джойс яскраво нокаутував Паркера і тепер претендує на чемпіонський пояс Усика (відео)": "У ніч на неділю, 25 вересня, на Manchester Arena у Манчестері (Великобританія) відбувся боксерський поєдинок у надважкій вазі (понад 90,7 кг) за вакантний пояс тимчасового чемпіона WBO між непереможним британцем Джо Джойсом (15 перемог, 14 з них — нокаутом) та новозеландцем Джозефом Паркером (30 перемог, 21 з них — нокаутом, 3 поразки), який минулого року побив Дерека Чісору.\n\nУ першій половині дуже видовищного поєдинку 30-річний колишній чемпіон світу WBO Паркер (2018-го програв титул Ентоні Джошуа) намагався завдавати більше ударів, щоб змусити Джойса здригнутися, але 37-річний Джойс зберігав самовладання і час від часу потужно відповідав. А, починаючи з шостого раунду, у рингу вже господарював британець, який неабияк вимотав закривавленого суперника (у Джойса в середньому 81,6 удару за раунд проти 54,7 у опонента) і в 11-й трихвилинці лівим хуком відправив його на настил рингу. Паркер зумів підвестися, але рефері встиг раніше дорахувати до десятої, ніж новозеландець відновився. 14-та перемога Джойса нокаутом у 15 поєдинках!\n\nЗавоювавши тимчасовий пояс WBO, Джойс став офіційним претендентом на титул регулярного чемпіона Олександра Усика, який вдруге переміг іншого британця Ентоні Джошуа. Хоча реальність така, що віцечемпіон Олімпійських ігор-2016 Джойс посідає третє місце у черзі на цей бій після обов'язкових претендентів за версіями WBA та IBF британця Даніела Дюбуа та хорвата Філіпа Хрговича,\n\n«Я сподіваюся, що зможу виграти чемпіонський титул, — заявив Джо Джойс. — Почуваюся добре, у мене в запасі є ще кілька років. Я хочу битися з Усиком. Цей бій мені цікавий. Якось ми вже виходили в ринг, я програв, але отримав насолоду від поєдинку. Але зараз важко домовлятися, багато промоутерів, багато різних організацій».\n\nДжо Джойс\n\nНагадаємо, що поєдинок Усика та Джойса відбувся у 2013 році в рамках Всесвітньої серії боксу, і тоді українець переміг боксера команди «Британські левові серця» одноголосним рішенням суддів.\n\nРаніше «ФАКТИ» повідомляли, що Джо Джойс нокаутував француза камерунського походження Карлоса Такама.\n\nФото The Sun\n\n832\n\nЧитайте нас у Telegram-каналі, Facebook та Instagram",
    "Grain Alliance допомагатиме українським аграріям переправляти зерно до Європи 26.09.2022": "Grain Alliance допомагатиме українським аграріям переправляти зерно до Європи\n\nОдин із перших досвідів українського агробізнесу з організації безперебійної перевалки зерна через елеватори Європи стало зерносховище Grain Alliance («Баришівська зернова компанія») у місті Чєрна-над- Тисою (Словаччина), через який за кілька місяців вдалося перевантажити близько 70 тис. т зерна.\n\nПро це розповів президент Grain Alliance Євгеній Радовенюк під час круглого столу, який був зініційований посольством Швеції в Україні. Захід відбувся у Братиславі (Словаччина) 19 вересня.\n\nЗа його словами, Україна дуже вдячна за всебічну гуманітарну, воєнну та фінансову підтримку Євросоюзом і її членами у цей нелегкий час. Водночас інвестори й партнери, такі як ЄБРР готові інвестувати у розвиток логістичних шляхів, що не залежать від погоди чи інших факторів.\n\n«Ви знаєте, що ми придбали елеватор, який не працював і не експлуатувався 8 років. Але нашими зусиллями він 20 червня вже прийняв перше зерно і далі успішно працює, поступово нарощуючи темпи перевалки. За цей період нам вдалося перевантажити до Європи близько 70 тисяч т зерна. Цей реалізований проект вигідний не лише для нас, для України. Зокрема, у Словаччині ми вже сплатили €3 млн податків», — зауважив керівник.\n\nМер міста Чєрна-над-Тисою Марта Возарікова і державний секретар Міністерства закордонних та європейських справ Словаччини Інгрід Брокова обговорили сприяння розширенню потужностей елеватора, на якому збираються встановити два нових силоси.\n\n«Я дуже пишаюся, що не тільки Швеція, але й шведський бізнес докладає зусилля для допомоги у протистоянні українського суспільства російській агресії і підтримки розвитку і виживання українського бізнесу. Я думаю, що всі ми маємо багато чого зробити для цього», — підсумував результати зустрічі Надзвичайний і Повноважний посол Швеції в Україні Тобіас Тиберг.\n\nЗазначається, що елеватор у Чєрні-над-Тисою проект, у реалізації якого має бути зацікавлений український агробізнес у широкому значенні. Керівництво «Баришівської зернової компанії» повідомило, що після налагодження безперебійного маршруту на новий елеватор українською залізницею підрозділ допомагатиме іншим українським аграріям переправляти зерно до Європи.\n\nНагадаємо, що у Мінагрополітики відзначили, що експортні шляхи української аграрної продукції через країни Європейського Союзу повинні стати постійними та основними. Передусім потрібно на нашому кордоні з країнами ЄС збудувати термінальні комплекси, які включатимуть зернові конвеєри й за допомогою яких безперебійно транспортуватиметься українське зерно.\n\nУ травні «Баришівська зернова компанія» придбала елеватор у Словаччині. Цей об’єкт вже 3-4 роки використовувався в якості перевалочних потужностей для різних матеріалів, та тільки не зерна.\n\nПозначки:експорт, зерно, Grain Alliance, Словаччина",
    "Davis Cup Finals. Брати Імери несподівано принесли перемогу Швеції, австралійці розгромили Бельгію": "Кубок Девіса - The World Cup of Tennis\n\nFinals • груповий етап\n\n13-18 вересня • хард (зал)\n\nГРУПА A (Болонья, Італія)\n\nГРУПА B (Валенсія, Іспанія)\n\nГРУПА C (Гамбург, Німеччина)\n\nГРУПА D (Глазго, Велика Британія)\n\nДрузі, проект \"Великий теніс України\" просить вашої підтримки!Наш ресурс за весь час свого існування ніколи не мав спонсорів і існував тільки за рахунок реклами.Зараз ми дуже хочемо зберегти наш проект і продовжувати розвиватися після нашої перемоги!Підтримайте наш сайт будь-якою доступною для вас сумою. Це займе рівно одну хвилину для вас і допоможе нам вижити, щоб продовжувати радувати вас новинами зі світу тенісу.Дякуємо, що залишаєтеся з нами.Все буде Україна! 💙💛",
    "Зеленський очолив список найвпливовіших євреїв світу за версією Jerusalem Post": "На другому місці опинилися прем’єр-міністр Ізраїлю Яір Лапід\n\nПрезидент України Володимир Зеленський очолив рейтинг найвпливовіших євреїв світу. Відповідний рейтинг із 50 найвпливовіших євреїв світу було складено виданням The Jerusalem Post, до нього увійшли політики, а також діячі мистецтва, медицини, літератури та науки.\n\n«Військовий лідер змінив світовий порядок так, як не спостерігалося з часів падіння \"залізної завіси\" наприкінці 1980-х років, налаштувавши майже весь західний світ проти Росії та її могутнього президента Володимира Путіна», – схарактеризувало видання Зеленського.\n\nЗазначається, що завдяки «витонченому» використанню ЗМІ та дипломатії Зеленський змусив світ діяти таким чином, якого не бачили десятиліттями. Зокрема видання зазначає, що Швеція та Фінляндія подали заявки до НАТО, проти Росії ввели безпрецедентні санкції, а американська зброя, яка ніколи не призначалася для експорту в Україну, тепер потрапила до рук ЗСУ.\n\nСлідом за Зеленським у рейтингу йде прем’єр Ізраїлю Яїр Лапід, прем’єр Франції Елізабет Борне, посол США в Ізраїлі Том Найдс і колишній прем’єр Ізраїлю Біньямін Нетаньяху.\n\nНагадаємо, раніше заступник глави Офісу президента Андрія Сибіга відповів на критику з боку ізраїльських ЗМІ промови президента України у парламенті Ізраїлю. Представник президентської адміністрації пояснив, що часто проблема полягає не у промові, а в аудиторії, яка її сприймає на слух.\n\nПрезидент Володимир Зеленський раніше заявив, що Україна вдячна ізраїльському суспільству за підтримку у протистоянні російській агресії, проте також хоче й допомоги з боку влади Ізраїлю, якої наразі немає.",
    "Експорт молочної сироватки за 8 місяців скоротився вдвічі": "У січні-серпні 2022 року Україна експортувала 8,6 тис. тонн молочної сироватки, що вдвічі менше, ніж за аналогічний період минулого року.\n\nПро це повідомили у Державній митній службі.\n\nУ грошовому еквіваленті експорт скоротився в 1,8 раза проти показника за січень-серпень 2021 року – до $9,6млн.\n\nНайактивніше українську молочну сироватку протягом восьми місяців 2022 року купували Польща (20,8%), Малайзія (19,8%) та Китай (10,7%).\n\nІмпорт молочної сироватки в Україну за вісім місяців цього року зменшився на 37,5% – до 3 тис. тонн.\n\nНа закупівлю цього товару за кордоном Україна витратила $4,3 млн, що на 31,7% менше, ніж у січні-серпні 2021 року.\n\nНайбільші постачальники молочної сироватки в Україну протягом восьми місяців 2022 року – Польща (35,8%), Швеція (21,1%) та Німеччина (10,9%).\n\nЯк повідомлялося, індекс цін на молочну продукцію на останніх торгах GDT зріс на 2%."
}