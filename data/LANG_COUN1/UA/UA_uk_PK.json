{
    "Анджеліна Джолі полетіла у Пакистан (фото)": "Це третій візит Джолі до Пакистану, оскільки вона відвідувала країну у 2005 та 2010 роках після стихійних лих.\n\nRelated video\n\nГоллівудська акторка Анджеліна Джолі, яка також є послом доброї волі Верховного комісара Організації Об'єднаних Націй у справах біженців, відвідала постраждалий від повені Пакистан, щоб \"засвідчити і зрозуміти\" гуманітарну кризу, яка вважається \"найгіршим лихом цього десятиліття\". Про це повідомив Міжнародний Комітет порятунку (IRC).\n\nДжолі \"приїжджає, щоб засвідчити та зрозуміти ситуацію, а також почути від людей, які безпосередньо постраждали, про їхні потреби та про кроки щодо запобігання таким стражданням у майбутньому… IRC сподівається, що її візит проллє світло на це питання і спонукає міжнародну спільноту, особливо держави, які роблять найбільший внесок у викиди вуглецю, діяти та надавати термінову підтримку країнам, на яких лежить основний тягар кліматичної кризи\", — йдеться у заяві.\n\nЗа даними IRC, це третій візит Джолі до Пакистану, оскільки вона відвідувала країну у 2005 та 2010 роках після стихійних лих.\n\nПовені спричинили рекордні мусонні дощі та танення льодовиків у північних гірських районах Пакистану, які затопили третину суші країни. За даними агентства боротьби зі стихійними лихами, кількість загиблих внаслідок повені досягла 1559 осіб, зокрема 551 дитина і 318 жінок, не рахуючи смертей від хвороб.\n\nІнтенсивний і тривалий мусон приніс на Пакистан приблизно втричі більше опадів, ніж за останні тижні, затопив великі ділянки країни. За словами вчених, такі мусони траплялися раз на 100 років, але зараз він став значно потужнішим через зміну клімату.\n\nМіністр Пакистану з питань зміни клімату Шеррі Рехман назвала ситуацію \"найстрашнішою гуманітарною катастрофою цього десятиліття\".\n\nРаніше ми розповідали про те, що Анджеліна Джолі приїжджала до Львова, де поспілкувалася з біженцями зі сходу України. Вона також відвідала інтернат і відвезла додому кільце з картою України та уламок снаряда, який поранив дитину.\n\nУ Росії на візит Джолі до України відреагували негативно. Наприклад, телеведуча Тіна Канделакі сказала, що її \"тепер нудить\" від американської акторки.",
    "Пакистан веде перемовини з Росією щодо імпорту пшениці, аби компенсувати втрачений через повені урожай": "Пакистан заявив, що веде переговори з Росією щодо імпорту пшениці, оскільки йому важко компенсувати врожай і запаси продовольства, знищені повенями, які забрали життя понад 1100 людей.\n\nПро це пише The Wall Street Journal.\n\nПрем'єр-міністр Шехбаз Шариф закликав світ надати більше допомоги Пакистану, заявивши, що між обіцяною досі допомогою та масштабом катастрофи існує “значний розрив”.\n\nШариф вважає, що країна може купувати російську пшеницю, не порушуючи санкцій, накладених на Москву Заходом через її вторгнення в Україну цього року.\n\n“У нас є пропозиція від них, і ми ведемо переговори. Ми повинні наповнити шлунки наших людей”, – додав прем’єр.\n\nУнаслідок повеней постраждало майже 15% населення країни – це понад 30 мільйонів людей. Пакистану потрібен 1 мільярд доларів на термінову допомогу – продукти харчування, ліки, питну воду, намети та москітні сітки.\n\nЗа даними Продовольчої та сільськогосподарської організації ООН, від повеней постраждало близько 3,6 млн акрів земель, що обробляються. Посіви, які ще не зібрали, були знищені в деяких частинах країни, особливо в південно-східній провінції Сінд, яка постраждала найбільше.\n\nМіністр фінансів Пакистану Міфтах Ісмаїл на цьому тижні обговорив ідею дозволити часткову торгівлю овочами з Індією, яка є опонентом країни, аби допомогти з очікуваним ударом по постачанню продовольства.\n\nІсламабад заявив, що зміна клімату, викликана промисловістю та способом життя багатих країн, сприяла цьогорічному мусонному лиху. У країні випало втричі більше за звичайну кількість опадів за щорічний сезон дощів, який розпочався в червні.\n\nПосадовці вважають, що розвинені країни мають прийти на допомогу Пакистану, оскільки він виробляє менше ніж 1% світових викидів вуглецю.\n\nНагадаємо, Національне управління з ліквідації наслідків стихійних лих Пакистану повідомило, що кількість загиблих досягла 1033 людей.\n\nЦьогорічна мусонна повінь вплинула на понад 33 мільйони людей – кожного сьомого пакистанця – зруйнувавши або серйозно пошкодивши майже мільйон будинків. Понад 800 тисяч гектарів сільськогосподарських культур було знищено, зруйновано 3451 кілометр доріг і розмито 149 мостів.",
    "«Ядерний клуб»: скільки боєголовок є в наявності у країн світу та скільки з них розгорнуті": "Росія в особі володимира путіна та кремлівських пропагандистів знову погрожує всьому світу ядерною зброєю. Путін заявив, що у відповідь на «зазіхання на територіальну цілісність» рф застосовуватиме для захисту «всі доступні засоби». У світі засудили небезпечну риторику диктатора, нагадавши, що ядерну зброю має не тільки росія, але переможця у такій війні не буде. Зараз до так званого ядерного клубу входять дев'ять держав: США, росія, Китай, Франція, Велика Британія, Індія, Пакистан, Північна Корея та Ізраїль (неофіційно). На інфографіці «Слово і діло» – порівняння їхніх ядерних потенціалів. Відразу обмовимося, точної статистики щодо кількості ядерних боєголовок немає – держави вважають за краще не розкривати ці дані. Тому можна оперувати лише приблизними оцінками міжнародних організацій.\n\nЗа оцінкою Федерації американських учених, станом на початок 2022 року у світі налічується сумарно 12,7 тисяч ядерних боєголовок. Понад 9,4 тисяч перебувають на військових складах, решту боєголовок було виведено з експлуатації, але вони все ще чекають на демонтаж.\n\nЗ 9 тисяч 440 боєголовок, які є на військових складах, близько 3 тисяч 730 розгорнуті у складі оперативних сил. Приблизно 2 тисячі американських, російських, британських та французьких боєголовок (із усіх розгорнутих) перебувають у стані підвищеної готовності та готові до використання у найкоротші терміни.\n\nНайбільший ядерний запас має росія – приблизно 5 тисяч 977 боєголовок, щоправда з них близько півтори тисячі знято з експлуатації або чекає на демонтаж. Розгорнуто у рф 1588 стратегічних боєголовок.\n\nНа другому місці США, які поступово скорочують свій ядерний потенціал, – 5 тисяч 428 ядерних боєголовок. Близько 1720 з них знято з експлуатації або підлягає демонтажу, 1644 – розгорнуто.\n\nСеред європейських країн ядерним арсеналом володіють лише Франція та Велика Британія. На озброєнні Франції є 290 ядерних боєголовок (280 розгорнуто), Британії – 225.\n\nНа озброєнні Китаю є 350 ядерних боєголовок. Майже однаковий ядерний потенціал у Пакистану та Індії – 165 та 160 боєголовок відповідно.\n\nІзраїль ніколи не підтверджував, але й не спростовував наявність ядерної зброї, ведучи політику «непрозорості». Але за оцінками експертів, країна має близько 90 ядерних боєголовок.\n\nПівнічна Корея з 2005 року відкрито веде програму створення ядерної зброї, а цього року офіційно проголосила себе ядерною державою. На озброєнні КНДР має 20 боєголовок.\n\nНагадаємо, за інформацією ЗМІ, США протягом кількох місяців відправляли до москви приватні повідомлення, попереджаючи керівництво росії про «серйозні наслідки», які потягне застосування ядерної зброї.\n\nВійськовий експерт вважає, що якщо Україна розгромить окупаційні війська та здобуде впевнену перемогу на полі бою, у росії можуть відібрати її ядерний арсенал.\n\nРаніше було названо три сценарії, як путін може застосувати тактичну ядерну зброю.",
    "Чоловік Камалії розповів про допомогу Пакистану Україні та коли на Росію чекає повний крах": "Чоловік Камалії Мохаммад Захур, який 1 серпня відсвяткував 67-річчя, разом з артисткою активно допомагає українцям.\n\nВодночас пакистанський мільярдер поділився, як Україну підтримує його рідний Пакистан. За словами Захура, спочатку Пакистан був не на боці України, але з часом змінив своє ставлення та надав багато допомоги. Про це Мохаммад розповів в інтерв'ю \"Rostyslove Production\".\n\n\"Спочатку Пакистан був не на боці України, але нам вдалося переламати цей хід. Зараз Пакистан підтримує Україну, нам навіть вдалося з Пакистану отримати чотири літаки, повних гуманітарної допомоги. Пакистанський начальник штабів відкрито оголосив про свою підтримку Україні. Окрім цього, теж була певна допомога, про яку неможна говорити. На мене потім виходили і казали, що Пакистан не хоче купувати у росії зерно і просили, щоб я їх познайомив з українськими постачальниками зерна, якими я зараз займаюся. Вони десь мільйон тонн зерна купуватимуть\", - поділився Захур.\n\nКамалія та Мохаммад Захур / Фото: instagram.com/kamaliyaofficial\n\nПідприємець зазначив, що Пакистан і Україна давні партнери: \"Вже понад 25 років у військово- промисловому комплексі, Україна дуже багато допомагає і навіть все танкобудівництво пакистанське зроблене українськими спеціалістами\", - сказав Захур.\n\nКамалія з чоловіком / Фото: instagram.com/kamaliyaofficial\n\nОкрім того, пакистанський мільярдер, як бізнесмен, проаналізував, коли буде колапс в економічній системі росії. Оскільки, як відомо, росія вони тримається на енергоносіях. На думку Захура, Росія, перш за все, програє саме економічну війну:\n\n\"На жаль, це не буде завтра. Багато європейських країн намагаються відмовитися від російського газу, російської нафти. Є країни, Угорщина, Чехія і Словаччина, – у яких навіть нема виходу до моря, тобто вони харчуються через трубу. Німеччина, майже 40%, Італія, у якої 60%, харчуються від російської труби. Звісно, буде трохи важкувато цим країнам. Але вони все одно займаються тим, щоб замінити і нафту, і газ. Оскільки це не може бути за один день, тому з одного боку вони допомагають Україні, з іншого – купують газ і платять гроші тій самій росії, яка за це знов виробляє зброю і використовує проти українців. Але рано чи пізно, може рік, півтора це триватиме, поки вони не знайдуть повністю заміну російському газу і нафті. Доти росія ще житиме нормальним життям, але після того, як мережі будуть перекриті і санкції підуть проти тих країн теж, які купуватимуть у нього це все. Тому що сьогодні проти Індії вони не можуть ввести санкції, тому що Німеччина купує, першою чергою, варто було проти Німеччини ввести санкції. Тому країни НАТО і країни ЄС поки не припинять купувати російський газ, вони не будуть вводити санкції проти інших країн, які купують. Для цього потрібен час. Я гадаю, війна триватиме, поки потрапляють туди ці гроші\", – сказав Мохаммад Захур.\n\nМохаммад Захур та Камалія\n\nОкрім того, підприємець назвав росіян боягузливою нацією: \"Росіяни виявилися боягузливими, вони не можуть висловити свою думку. А більшість росіян, - вони проти війни, але вони ховаються у свої будинках\", - сказав бізнесмен.\n\nНагадаємо, що раніше Камалія поділилася, що вони з чоловіком Мохаммадом Захуром витратили понад мільйон євро на будівництво спеціального житла для біженців із України в Німеччині. Там зможуть розміститися 750 сімей.\n\nЧитайте також:",
    "Повені в Пакистані: кількість жертв наближається до тисячі": "У Пакистані за останню добу щонайменше 45 людей загинули, ще 113 постраждали внаслідок повеней, спричинених рясними опадами.\n\nЯк передає Укрінформ, про це повідомляє Xinhua з посиланням на Національне управління боротьби зі стихійними лихами Пакистану (NDMA).\n\nУ провінції Сінд на півдні країни загинули 33 особи та 98 постраждали. У регіоні Хайбер-Пахтунхва на північному заході Пакистану жертвами стихії стали десятеро людей, ще 13 травмовані. У провінції Пенджаб на сході країни загинули двоє людей.\n\nТаким чином, за даними NDMA, загальна кількість загиблих у Пакистані внаслідок мусонних дощів із середини червня сягнула 982, ще 1456 осіб постраждали.\n\nКрім того, вказують у відомстві, стихія зруйнувала понад 680 тис. будівель і 149 мостів.\n\nЧитайте також: Повені в Пакистані за дві місяці забрали більш як 930 життів\n\nУ постраждалих районах тривають пошуково-рятувальні операції, що проводяться NDMA, іншими урядовими відомствами, добровольцями та неурядовими організаціями.\n\nФото: Xinhua",
    "Пакистан після повені опинився на межі епідемій холери та малярії": "КИЇВ. 13 вересня. УНН. Повені у Пакистані можуть спричинити масштабну медичну кризу та накрити країну хвилею епідемій, пише УНН із посиланням на матеріали іноземних ЗМІ.\n\nДеталі\n\nУ Пакистані майже 33 мільйонів людей постраждали від повеней. Тепер їм загрожують інфекційні захворювання, які передаються через воду.\n\nЛюди, які втратили домівки через повені, живуть у тимчасових таборах з обмеженим доступом або взагалі без доступу до чистої води. За даними благодійної організації Wateraid, вже є повідомлення про тисячі людей, які страждають від дизентерії. Ця кишкова інфекція викликає сильну діарею з кров’ю, лихоманку, спазми в животі та небезпечне для життя зневоднення. Бактерії та паразити, які спричиняють дизентерію, активно розмножуються у брудній воді.\n\nКрім того, ВООЗ та ООН занепокоєні через можливий спалах холери, яка теж поширюється через забруднену воду.\n\nТакож внаслідок того, що паводкові води стають застійними, зростають популяції комарів, які можуть переносити малярію та лихоманку денге.\n\nЧерез постійне проживання людей у вологих умовах почастішали випадки шкірних захворювань, які підвищують ризик розвитку у людей інших інфекцій.\n\nКонтекст\n\nВнаслідок повені у Пакистані загинуло понад 1300 людей, зокрема понад 400 дітей, мільйони людей стали внутрішніми переселенцями. Загалом постраждало 33 мільйони людей. Майже третина країни опинилася під водою.\n\nПовені виникли через сильну спеку, яка викликала інтенсивні мусонні дощі. У липні та серпні цього року у Пакистані випало майже на 190% більше опадів, ніж у середньому за 30 років.",
    "ЗСУ мають ще одного виробника снарядів до Д-30, і він екзотичніше Пакистану": "Twitter-профіль Ukraine Weapons Tracker опублікував відео, яке вказує – артилеристи Збройних Сил України отримали уламково-фугасні снаряди ОФ-462 калібру 122 мм до гаубиць Д-30, котрі були взагалі вироблені в Ірані. Час та місце дії на відео, можливий обсяг поставок снарядів іранського виробництва – не розкриваються.\n\nСам факт поставки снарядів \"родом\" з Ірану виглядає більш ніж екзотично. Навіть екзотичніше за снаряди до Д-30, виготовлені в Пакистані. І тут можуть бути дві версії, як саме ЗСУ могли отримати боєприпаси іранського виробництва.\n\nЧитайте також: Фінляндія оголосила про надання нового пакету допомоги Україні\n\nПерше, що може спадати на думку – ці снаряди Україна закупила безпосередньо у виробника. Але цей варіант – насправді безглуздий, бо за можливість \"точкової\" закупівлі боєприпасів у підсанкційного Ірану наша держава точно би не стала ризикувати відносинами із США.\n\nБільш ймовірний варіант – ці іранські снаряди до Д-30 опинились в переліку контрабандної зброї, котра призначалась єменським хуситам, і яку ВМС США перехопили у водах Перської затоки. Так як таке озброєння стало по факту \"надлишковим військовим майном\", воно доволі швидко та негласно \"мігрувало\" туди, де воно потрібніше для боротьби за цивілізацію. Тобто – в руки артилеристів Збройних Сил України.",
    "У Пакистані не виключають голод через масштабні повені": "КИЇВ. 26 вересня. УНН. Майже 1600 людей загинули через масштабні повені в Пакистані, було пошкоджено майже 2 млн будинків. Природне лихо завдало загальних збитків у понад 30 мільярдів доларів. Фермери наголошують, що в країні можливий голод. Про це повідомляє видання Independent, інформує УНН.\n\nДеталі\n\nПовінь може спричинити проблеми з продовольчим забезпеченням країни. За словами офіційних осіб, в країні було втрачено майже 15% врожаю рису та 40% врожаю бавовни. Води також знищили особисті запаси зерна, на які багато фермерських сімей покладаються протягом року.\n\nЯк зазначається, повінь цього літа, спричинена мусонними дощами, знищила величезні врожаї, залишивши і без того збіднілі сім’ї боротися за їжу. Фермери та офіційні особи попереджають, що тепер Пакистан може зіткнутися з серйозною нестачею продовольства в той час, коли уряд не має грошей, а світові ціни на продовольство високі.\n\nМинулого тижня в ООН прем’єр-міністр країни Шахбаз Шаріф повідомив, що посіви на 4 млн акрів були змиті. «Нам потрібні кошти, щоб забезпечити життя наших людей. Нам потрібні кошти, щоб компенсувати втрату врожаю нашим людям, нашим фермерам», - підкреслив він.\n\nУряд наголошує, що зараз немає хвилювань щодо поставок продовольства. Державне агентство з надзвичайних ситуацій заявило, що запасів пшениці достатньо, щоб вистачило до наступного врожаю.\n\nОднак майбутній урожай пшениці залишається невизначеним. У провінції Пенджаб, головному виробнику пшениці в країні, поля постраждали менше, і їх можна засіяти вчасно. Але в південній провінції Сінді, другому за величиною виробнику, приблизно 50% полів залишаються під водою. У провінції Сінді повені вдарили найбільше: 80% врожаю рису та 70% бавовни було знищено.\n\nПрем’єр-міністр Шахбаз Шаріф сказав, що Пакистану, можливо, доведеться імпортувати близько мільйона метричних тонн пшениці, і вона може надійти з росії.\n\nПовінь також завдала удару по важливих товарних культурах Пакистану. Втрати означатимуть зниження експорту рису, на якому заробили 2 мільярди доларів у 2020 році. Втрати бавовни можуть завдати шкоди найбільшому експорту країни, текстилю та одягу, який приносив понад 20 мільярдів доларів щорічно в останні роки.\n\nЧиновник у сфері сільського господарства Расул Букс Джунеджо боїться найгіршого. За його словами, фермери не зможуть вирощувати пшеницю чи інші ключові культури, такі як соняшник і гірчицю.\n\nЦитата\n\n«Це буде величезна втрата в найближчі місяці. Якщо ви запитаєте мене як працівника сільського господарства, то я передчуваю голод, не дай Бог. Ми не зможемо забезпечити їжею наших людей», – сказав він.\n\nДоповнення\n\nЗа оцінками, кожні чотири секунди від голоду помирає одна людина, попередили понад 200 неурядових організацій, закликаючи до рішучих міжнародних дій, щоб покласти край зростаючій глобальній кризі голоду.",
    "У Пакистані за добу жертвами повеней стали ще 36 людей": "Упродовж останніх 24 годин повені у Пакистані забрали іще щонайменше 36 життів.\n\nЯк повідомляє Укрінформ, про це із посиланням на Національне агентство із надзвичайних ситуацій Пакистану пише Сіньхуа.\n\nЗазначається, що серед загиблих - 15 дітей та шестеро жінок.\n\n“Загальна кількість загиблих цього року в Пакистані від мусонів та паводків, які розпочалися в червні, становить 1391 особу і ще 12 722 людини отримали травми”, - йдеться у матеріалі.\n\nЧитайте також: У Пакистані кількість загиблих унаслідок повеней перевищила тисячу\n\nОкрім цього зруйновано 1 739 166 будинків та загинули понад 750 тис. голів скоту.\n\n“В Агентстві додали, що 177 265 людей було урятовано й 663 869 людини нині проживають у таборах”, - зауважує Сіньхуа.\n\nЯк повідомляв Укрінформ, за словами міністра планування Пакистану Ахсана Ікбала, збитки від повені перевищують 10 мільярдів доларів. Загалом від них постраждало понад 33 млн пакистанців.\n\nФото: Xinhua",
    "Пакистан оголосив тендер на закупівлю 300 тис. тонн пшениці": "За даними операторів ринку, державне агентство Пакистану TCP оголосило міжнародний тендер на імпорт 300 тис. тонн борошномельної пшениці.\n\nЗа умовами тендера, поставка зернової імпортеру має відбутись у жовтні п.р.\n\nНагадаємо, що востаннє (28.07) на міжнародному тендері TCP закупило 185 тис. тонн пшениці за ціною $407,49 за тонну C&F.",
    "Пакистан: затоплено третину країни, постраждали 33 мільйони людей": "Діти ховаються від дощу під поліетиленовою плівкою біля свого обваленого глинобитного будинку в районі провінції Белуджистан, що постраждав від повені, 25 серпня 2022 року. (FIDA HUSSAIN/AFP via Getty Images)\n\nЗ поспіхом зведеного насипу, що захищає місто Мехар на півдні Пакистану, тепер видно величезне озеро, що утворилося внаслідок повені. Над поверхнею води виглядають мінарети та верхня частина бензоколонки.\n\nСотні сіл та величезні площі сільськогосподарських угідь зникли під водою після того, як повені, спричинені проливними мусонними дощами, затопили третину країни.\n\nПідтримайте\n\nнаше видання! В умовах війни наше видання очікувано залишилося без реклами, а наші співробітники, відповідно, — без грошей. Багато журналістів з сім'ями, з дітьми перебувають абсолютно без засобів для існування, але продовжують цілодобово працювати, готуючи репортажі з міст, які охоплені війною, постачаючи вам важливу та правдиву інформацію. як допомогти журналістам\n\nAu Pakistan, sous les inondations, « personne ne sait plus où est son village »\n\nhttps://t.co/QFoF9X4t4i pic.twitter.com/FrPVlXHMD8 — Le Télégramme (@LeTelegramme) September 10, 2022\n\n«Ніхто більше не знає, де знаходиться їхнє село. Людина на вулиці вже не може дізнатися про свій власний будинок», — каже Аяз Алі, чиє село в провінції Сінд знаходиться під семиметровим шаром води.\n\nЗа оцінками провінційного уряду, понад 100 000 осіб були змушені залишити свої будинки. По всій країні від повеней постраждало понад 33 мільйони людей, зруйновано близько двох мільйонів будинків та підприємств, розмито 7000 км доріг та зруйновано 256 мостів.\n\nНова грязьова дамба завдовжки 35 км поки не дозволила озеру поширитися та затопити місто Мехар, в якому мешкає кілька сотень тисяч людей.\n\nЗа останні три тижні до міста прибуло безліч переміщених осіб, які розбили тимчасові табори на автостоянках, школах та автомагістралях.\n\nТиск води на греблі та водосховища збільшився, що змушує владу рити відвідні канали для порятунку густонаселених районів.\n\nЗа матеріалами The Epoch Times\n\n===\n\nНовини по темі:",
    "На кордоні Пакистану й Афганістану була перестрілка: є жертви": "Згідно з заявою Пакистану, було вбито троє солдатів\n\nВлада Афганістану й Пакистану звинуватили одна одну у перестрілці 14 вересня. Інцидент призвів до жертв з обох сторін.\n\nПро це пише AP News.\n\nТаліби заявили, що влада Афганістану намагалася зупинити пакистанські сили у будівництві контрольно-пропускного пункту поблизу кордону в районі Данді-Патан у східній провінції Пактія, але пакистанські сили відкрили вогонь.\n\nЗбройні сили Пакистану заявили у своїй заяві, що троє солдатів були вбиті на північному заході країни внаслідок обстрілу бойовиків з афганського кордону у вівторок увечері. Напад стався на прикордонному посту у Куррамі, районі провінції Хайбер-Пахтунхва.\n\nЗаступник речника уряду Талібану Білал Карімі, заявив, що згідно з домовленістю не можна будувати військові об’єкти поблизу кордону між Афганістаном і Пакистаном.\n\nЗа словами Карімі, люди підійшли до них, щоб обговорити це питання, коли раптом пакистанські сили відкрили вогонь.\n\n\"Це питання розслідується, і лідери (Талібану. — Ред.) були поінформовані\", — сказав Карімі.\n\nІ Пакистан, і Афганістан звинувачують один одного в наданні притулку своїм ворожим повстанцям — обидві сторони це заперечують.\n\nВибух у Кабулі\n\nУ столиці Афганістану Кабулі пролунав сильний вибух біля російського посольства. Відомо, що терорист-смертник підірвався в той момент, коли дипломат росії вийшов зачитувати списки на візи.\n\nЗгідно з наданими даними, вибух стався на дорозі Дар аль-Аман, у Кабулі. Силовики поки що не коментують ситуацію, також немає інформації про постраждалих.\n\nІнформацію підтвердив іранський журналіст Таюден Соруш. Він написав у своєму Twitter, що біля посольства росії пролунав потужний вибух.\n\nНагадаємо, що США ліквідували лідера \"Аль-Каїди\" Аймана Аль-Завахірі в Кабулі (Афганістан). За словами президента Джо Байдена, справедливість перемогла і лідера терористів більше немає.\n\nНаприкінці серпня минулого року США завершили виведення військ з Афганістану. Головний дипломат США в Афганістані Росс Вілсон вилетів на останній C-17.",
    "​МАГАТЕ розпочало переговори про створення зони ядерної безпеки на ЗАЕС": "Міжнародне агентство з ядерної енергії (МАГАТЕ) розпочало низку переговорів щодо створення зони ядерної безпеки на Запорізькій атомній електростанції, яка з березня 2022 року окупована російськими військовими.\n\nПро це повідомив у Twitter генеральний директор МАГАТЕ Рафаель Гроссі.\n\nВін сказав, що проводить зустріч із заступницею держсекретаря США з питань контролю над озброєнням і міжнародної безпеки Бонні Дженкінс.\n\nKicked off #IAEAGC week meeting w/ 🇺🇸 @StateDept @UnderSecT @Jenkinsbd. Urgent establishment of Nuclear Safety and Security Protection Zone at #Zaporizhzhya NPP in focus.\n\nWork to keep Ukraine's nuclear sites safe and secure remains priority and #US support is highly appreciated. pic.twitter.com/zfN1j2mtqD — Rafael MarianoGrossi (@rafaelmgrossi) September 26, 2022\n\n\"У центрі уваги – термінове створення охоронної зони ядерної безпеки на Запорізькій АЕС. Пріоритетом залишається робота із гарантування безпеки ядерних об’єктів України, і підтримка США високо цінується\", – йдеться у повідомленні.\n\nНагадаємо, 15 вересня МАГАТЕ ухвалило резолюцію з вимогою до Росії припинити обстріли ЗАЕС і вивести звідти свої війська. Із 35 учасників 26 підтримали резолюцію, семеро утрималося (Єгипет, Південна Африка, Сенегал, Бурунді, В’єтнам, Індія і Пакистан). Проти висловилися Росія та Китай.",
    "Ядерний шантаж РФ: Україна звернулася із закликом до інших держав": "Кулеба: «Абсолютно неприпустимі безвідповідальні заяви Путіна і Лаврова про можливе застосування ядерної зброї. Україна не піддасться»\n\nУкраїна закликає ядерні держави висловитися щодо неприпустимості й безвідповідальності заяв Росії про можливе застосування ядерної зброї. Про це написав міністр закордонних справ Дмитро Кулеба у Twitter.\n\n«Абсолютно неприпустимі безвідповідальні заяви Путіна і Лаврова про можливе застосування ядерної зброї. Україна не піддасться. Ми закликаємо всі ядерні держави висловитися зараз і дати зрозуміти Росії, що така риторика ставить світ під загрозу і це неприпустимо», – зазначив Кулеба.\n\nЯдерний клуб – неофіційна назва групи країн, що володіють ядерною зброєю. До неї входять США (з 1945), Росія (перед тим СРСР: з 1949), Велика Британія (1952), Франція (1960), КНР (1964), Індія (1974), Пакистан (1998) і КНДР (2006). Також вважається, що Ізраїль має ядерну зброю.\n\nНагадаємо, Верховний представник ЄС із зовнішньої політики Жозеп Боррель вважає, що не варто недооцінювати погрози російського диктатора Володимира Путіна про застосування ядерної зброї.",
    "Байден відібрав в Афганістану статус основного союзника за межами НАТО": "Президент США Джо Байден забрав в Афганістану статус основного союзника поза межами НАТО - більш ніж через рік після того, як таліби захопили владу в Кабулі.\n\nПро це, як пише \"Європейська правда\", йдеться в рішення Байдена на сайті Білого дому.\n\n\"Повноваженнями, наданими мені як президенту Конституцією та законами Сполучених Штатів Америки, включаючи розділ 517 Закону про іноземну допомогу 1961 року, ... я припиняю надання Афганістану статусу основного союзника Сполучених Штатів Америки поза межами НАТО для цілей цього Закону та Закону про контроль за експортом озброєнь\", - йдеться у президентському меморандумі на ім'я Держсекретаря Ентоні Блінкена.\n\nУ 2012 році Сполучені Штати надали Афганістану статус основного союзника поза межами НАТО (MNNA), що розчистило шлях для підтримки оборонних і економічних відносин між двома країнами.\n\nЦей статус надав Афганістану низку пільг та поступок у наданні допомоги та обладнання, пов'язаних з обороною та безпекою.\n\nЗміна статусу Афганістану відбулася після того, як минулого року Байден вивів американські війська з країни, поклавши край майже 20-річній війні.\n\nВперше статус MNNA був наданий у 1987 році. За даними Державного департаменту, після скасування статусу Афганістану, США матимуть 18 основних союзників поза НАТО.\n\nЦе Аргентина, Австралія, Бахрейн, Бразилія, Колумбія, Єгипет, Ізраїль, Японія, Йорданія, Кувейт, Марокко, Нова Зеландія, Пакистан, Філіппіни, Катар, Південна Корея, Таїланд і Туніс.\n\nТайвань розглядається як MNNA без формального визначення таким.\n\nОсновні союзники поза НАТО мають право на позики матеріалів, постачання або обладнання для спільних досліджень, розробок, випробувань або оцінювання. Вони також мають право на розміщення на своїй території військових резервних запасів, що належать США, за межами військових об'єктів США.",
    "«Скринька Пандори» має бути закритою: в ОП відреагували на ядерні погрози росії": "Радник керівника Офісу Президента Михайло Подоляк вважає, що країни, які володіють ядерною зброєю, мають окреслити росії наслідки її використання.\n\nПро це він написав у Твіттері, передає Укрінформ.\n\n«Завуальовані погрози ядерною зброєю з трибуни ООН від члена Радбезу ООН — більшої насмішки над глобальними інституціями годі й уявити. Ядерні погрози рф — це проблема не України, а всього світу. Члени ядерного клубу мають окреслити росії наслідки. «Скринька Пандори» має бути закритою», - зазначив Подоляк.\n\nЯк повідомляв Укрінформ, у своєму виступі від 21 вересня президент рф путін вдався до погроз застосування ядерної зброї.\n\nУ відповідь на це президент США Джо Байден заявив, що США готові вжити критичних заходів контролю над ядерним озброєнням у світі, а високий представник ЄС Жозеп Боррель зазначив, що погрози путіна ядерною зброєю не зменшать підтримки України.\n\nПізніше глава МЗС рф сергій лавров під час пресконференції на полях Генеральної асамблеї ООН заявив, що ядерна доктрина рф поширюватиметься на загарбані українські території.\n\nДо так званого «ядерного клубу» входять: США, росія, Велика Британія, Франція, КНР, Індія, Пакистан та КНДР.",
    "Померла королева Британії Єлизавета II": "Королева Єлизавета II померла сьогодні у віці 96 років. До самої смерті вона виконувала обов'язки монарха Великобританії і королівств Співдружності. Єлизавета стала найстарішим монархом не тільки в історії британської імперії, але і найдовгоправлячим главою держави в світі.\n\nПро це повідомляє РБК-Україна з посиланням на Twitter Королівської сім'ї.\n\n8 вересня після проведення оцінки здоров'я королеви, лікарі рекомендували їй залишитися під медичним наглядом в шотландському замку Балморал. Четверо її дітей - принц Чарльз, принцеса Анна, принц Ендрю та принц Едвар - приїхали до королеви.\n\nНад Букінгемським палацом приспустили прапор Великої Британії через смерть королеви.\n\n#UPDATE: The flag of Great Britain is flown at half-mast at Buckingham Palace pic.twitter.com/6sK7NhljJv — Insider News (@InsiderNewsKe) September 8, 2022\n\nЗанепокоєння щодо здоров’я королеви виникло в жовтні, коли вона скасувала поїздку до Північної Ірландії та залишилася на ніч у лікарні. Відтоді було кілька відвідувань лікарні, але вони були амбулаторними.\n\n6 вересня Єлизавета II зустрілася з Борисом Джонсоном і Ліз Трасс, але вони приїхали в Балморал, порушивши традицію зустрічей прем'єр-міністрів, що залишають посаду і вступають на неї у Букінгемському палаці.\n\nКоролева також відмовилася від участі в онлайн-засіданні Таємної ради 7 вересня після того, як лікарі порадили їй відпочити.\n\nБіографія\n\nМайбутня королева Єлизавета Олександра Марія народилася 21 червня 1926 року в родині графів йоркських. Через 10 років її батько Георг зійшов на престол після зречення свого брата Едуарда VIII.\n\nЯк старша дитина в сім'ї Єлизавета стала спадкоємицею монаршого титулу. Вона отримала домашню освіту під керівництвом своєї матері Єлизавети Боуз-Лайон і гувернантки.\n\nПід час Другої світової війни вступила в жіночий загін самооборони, пройшла курс водія-механіка санітарного автомобіля і отримала звання лейтенанта. Формально Єлизавета була першим членом Королівської сім'ї, що служив в армії.\n\nУ лютому 1952 року король Георг VI помер, і Єлизавета була проголошена новим монархом Великобританії, Канади, Австралії, Нової Зеландії, Південної Африки, Пакистану і Цейлону.\n\nЇї коронація відбулася 2 червня 1953 року у Вестмінстерському абатстві. Церемонія вперше транслювалася по телебаченню в прямому ефірі.\n\nЗа час правління Єлизавети повноваження монарха Великобританії значно скоротилися в результаті реформ політичної системи, а багато земель, які були під владою корони, здобули незалежність.\n\nВ останні десятиліття королева переважно виконувала представницькі функції для підтримки авторитету королівства на світовій арені, при цьому залишаючись політично нейтральною. Основними обов'язками королеви Єлизавети на престолі були дипломатичні візити в інші країни, прийом послів, зустрічі з представниками державної влади, читання щорічних послань в уряді, вручення нагород та інше.\n\nОднак також формальним обов'язком королеви було право розпуску парламенту і призначення прем'єр-міністрів. За роки свого царювання Єлизавета встигла попрацювати з 14 прем'єрами, серед яких Вінстон Черчілль, Гарольд Вілсон, Маргарет Тетчер та інші.\n\nБританська королева вела активну благодійну діяльність, була попечителем понад 500 громадських організацій.\n\nДержави під правлінням Єлизавети\n\nНа момент смерті Єлизавета була монархом 15 держав (королівств Співдружності): Австралія, Антигуа і Барбуда, Багамські острови, Беліз, Великобританія, Гренада, Канада, Нова Зеландія, Папуа - Нова Гвінея, Сент-Вінсент і Гренадіни, Сент-Кітс і Невіс, Сент-Люсія, Соломонові Острови, Тувалу, Ямайка.\n\nНа початку царювання Єлизавети під владою корони перебували також Пакистан, Цейлон, Південна Африка та інші землі, що входили до складу британських колоній і домініонів. Починаючи з 60-х років багато з них стали незалежними і відмовилися від монархії\n\nСім'я і приватне життя королеви\n\nУ 21 рік Єлизавета вийшла заміж 26-річного Філіпа Маунтбеттена - принца грецького і данського. Філіп був праправнуком англійської королеви Вікторії і доводився четвероюрідним братом Єлизаветі.\n\nФіліп брав участь у Другій світовій війні, був лейтенантом військово-морського флоту. У воєнні роки роман закоханих тривав у листуванні, а їх весілля відбулося в листопаді 1947 року.\n\nЦей королівський шлюб став найтривалішим у світовій історії - подружжя прожило разом 73 роки. Філіп помер 9 квітня 2021 року, не доживши 2 місяці до свого 100-річного ювілею.\n\nУ Єлизавети і Філіпа народилося 4 дітей, а також було 8 онуків і 10 правнуків. Спадкоємцем королівського титулу став первісток пари - принц Уельський Чарльз (1948 р. н.). У 1950 році народилася єдина дочка королеви - принцеса Анна. Через 10 років Єлизавета народила третю дитину - принца Ендрю, герцога Йоркського. У 1964 році з'явився на світ принц Едвард, граф Уессекський.\n\nУ британської королеви було кілька хобі крім подорожей, в які вона їздила як з офіційними візитами, так і в приватному порядку (відвідала понад 130 країн).\n\nЇї цікавили верхова їзда, фотографія, а також Єлизавета захоплювалася розведенням собак. Улюбленою породою королеви була коргі. Перший щеня-коргі на прізвисько Дуки з'явився у неї в 1933 році. Всього за час свого царювання вона володіла понад 30 коргі, а також розводила спанієлів, лабрадорів.",
    "Відповідь НАТО? Іран приймають у ШОС, організацію, де вже є росія та Китай": "Щорічне засідання організації пройде 15-16 вересня, на нього вже прибув путін\n\nІран, який забезпечив росію постачанням військових безпілотників власного виробництва, стане ще ближче до рф. Це відбудеться завдяки підписанню угоди про вступ Ірану до Шанхайської організації співробітництва (ШОС). На саміті організації, що проходить у ці дні на території Самарканда, будуть узгоджені основні моменти включення чергової країни до цього представництва.\n\nІнформацію повідомляє \"Телеграф\", посилаючись на росЗМІ. Зазначимо, що Іран стане дев’ятою державою-членом ШОС. Крім нього в організацію входять Індія, Китай, Таджикистан, Киргизстан, Казахстан, Узбекистан, Пакистан і, звичайно ж, росія.\n\nОчікується, що іранські представники можуть бути повноцінними членами організації вже до наступного року. На 2023 рік традиційні збори представників ШОС будуть проведені в Індії.\n\nНа нинішньому ж засіданні, що пройде у два дні — 15 і 16 вересня, присутній навіть російський кривавий диктатор владимир путін. Він уже прибув до Самарканда з особистим візитом. До речі, зробив політик це вперше за три роки — очевидно, надто позначаються зіпсовані стосунки із західними світом.\n\nУ мережі вже зазначили, що росія, ймовірно, шукає підтримки в азіатських країн через те, що її економіка руйнується під тиском санкцій Європи та США. Не маючи можливості заручитися підтримкою НАТО чи іншої цивілізованої організації, у Кремлі змушені звертатися до нестандартних рішень.\n\nВодночас довідки. ШОС – міжнародна організація, заснована 15 червня 2001 року лідерами Китаю, Росії, Казахстану, Таджикистану, Киргизії та Узбекистану. 9 червня 2017 року повноправними членами ШОС стали Індія та Пакистан. Головна угода, яку мають країни-учасниці ШОС, — це зміцнення довіри угод у військовій галузі та взаємне скорочення збройних сил у районі кордону.\n\nНагадаємо, раніше \"Телеграф\" повідомляв, що українцям вже вдалося знищити кілька іранських безпілотників, запущених росією на нашу територію. Офіційно Москва не підтверджує отримання такої техніки від Ірану.",
    "МАГАТЕ закликає росіян вивести війська із Запорізької АЕС, експерти наполягають на зупинці станції": "МАГАТЕ 15 вересня ухвалила резолюцію, в якій вимагає від росії припинити окупацію Запорізької АЕС. Комісія закликає загарбників «негайно припинити всі дії проти Запорізької атомної електростанції та будь-якого іншого ядерного об’єкта в Україні».\n\nДокумент підтримали 26 голосами «за», двома були проти, ще сім держав утрималися. Проти виведення окупаційної армії із ядерного об’єкта висловились росія та Китай. Єгипет, Південна Африка, Сенегал, Бурунді, В’єтнам, Індія та Пакистан утрималися.\n\nУ тексті резолюції також йдеться про те, що Росія застосовує агресію проти української ядерної системи. Там наголосили, що рф загрожує світу ядерною катастрофою.\n\nВодночас профільні експерти наполягають на переведені станції в безпечний режим через проблеми з живленням АЕС електроенергією. За міжнародними законами, станцію мали перевести в безпечний режим одразу після захоплення, проте росія цього не зробила.\n\n«Чотири основні повітряні лінії, якими станція з’єднана з іншими, є пошкодженими. Хоча їх постійно відновлюють, коливання напруги створює великі проблеми для надійності роботи АЕС. Атомна електростанція не може суттєво змінювати потужність, що генерується, впродовж доби.\n\nБули рекомендації канадських спеціалістів, які рекомендували зупинити станцію. Через дії виникла велика кількість ризиків для функціонування станції та загроза для населених пунктів»,— зазначив головний науковий співробітник Національного інституту стратегічних досліджень Геннадій Рябцев.\n\nДетальне інтерв’ю про ситуацію в енергетиці дивіться на нашому YouTube-каналі.\n\nНаразі міжнародна спільнота чекатиме, як відреагує росія на вимоги МАГАТЕ.",
    "Світовий ядерний клуб: в чиїх руках зброя масового знищення?": "За всю історію існування ядерної зброї її застосовували тільки двічі\n\nЯдерна валіза, системи реагування, червона кнопка - цим росія залякує світ, коли будь-що іде не за її планом. Риторика кремлівського шантажу посилилася в останні пів року, відколи за наказом путіна проти України ведеться повномасштабна війна на знищення.\n\nСпочатку кремль погрожував ядерним ударом усім, хто постачає нам зброю. В Україні росіяни цілеспрямовано захопили спочатку Чорнобильську АЕС, згодом Запорізьку атомну станцію, ведуть регулярні обстріли по стратегічному об'єкту. Та у своїх виступах, як би абсурдно це не звучало, путін звинувачує у ядерному шантажі саме західний світ. І водночас час від часу нагадує - натиснути червону кнопку - справа кількох секунд.\n\nЩо ж в тій чорній валізі, і в чиїх руках зброя масового знищення у світовому ядерному клубі, розбиралася Анна Басова.\n\nВибух на Південноукраїнській атомній електростанції у ніч проти середи зафіксували камери відеоспостереження. До так званого периметра безпеки реакторів ракета не долетіла триста метрів.\n\nПо собі снаряд залишив гігантську вирву. Три лінії електропередач знеструмило, проте згодом подачу електрики вже поновили. Після обстрілу атомної електростанції преса заговорила про другий рівень ядерного шантажу росіян.\n\nІгор Попович, директор Південноукраїнської АЕС:\n\nМи бачили певний ряд ядерного тероризму, який вони здійснювали на Запорізький станції, яку вони окупували раніше. В нашому регіоні ми спостерігали декілька ракетних обстрілів, які були спрямовані як на південь країни, так і на північ. Але ми все ж надіялися, що хватить здорового глузду не стріляти по ядерному об'єкту ракетами - оскільки це може спричинити до ядерної аварії.\n\nНаталія Стокова, голова міжнародного департаменту Південноукраїнської АЕС:\n\nВсі нажахані поведінкою росіян, цим рейдерством. І взагалі-то, це тероризм ядерний. І я не знаю, розуміє суспільство небезпеку, але небезпека насправді страшна.\n\nНатомість головний ініціатор війни проти України володимир путін звинуватив у ядерному шантажі \"колективний захід\". І вкотре підкреслив - росія ще нічого не починала. А країнам НАТО варто починати боятися.\n\nволодимир путін, президент росії:\n\nХочу напомнить, что наша страна также располагает различными средствами поражения. А по отдельным компонентам - и более современными, чем у стран НАТО. И при угрозе территориальной целостности нашей страны, для защиты россии и нашего народа мы, безусловно, используем все имеющиеся в нашем распоряжении средства. Это не блеф. А те, кто пытаются шантажировать нас ядерным оружием, должны знать, что роза ветров может развернуться и в их сторону.\n\nНатомість на тому ж таки колективному заході переконані - кремль на таке неспроможний.\n\nКейр Джайлс, експерт із питань безпеки:\n\nЗвісно, путін хотів би, щоб ми думали, буцімто ядерна загроза зросла. Та насправді за фразою \"це не блеф\" ховається відчай. Адже в кремлі поступово починають розуміти - їхня ініціатива знищити Україну провалилася. Тому тільки й лишається, що вдаватися до порожніх залякувань.\n\nЗа всю історію існування ядерної зброї у військових цілях її застосовували тільки двічі - у 1945-му американські літаки скинули атомні бомби на японські міста Хіросіма та Наґасакі. За різними підрахунками, від вибухів і наслідків радіаційного випромінення загинули сотні тисяч людей.\n\nТа в нинішньому форматі російського шантажу йдеться про використання \"ядерної валізи\". Так називають електронний командний пристрій із червоною кнопкою, яка начебто приводить у дію атомну зброю. Натиснути її може глава держави - чи міністр оборони або очільник генштабу - за наказом того ж президента. Після розвалу СРСР ядерну валізу тодішній президент Михайло Горбачов передав наступнику Борису Єльцину. Який за вісім років, оголосивши про відставку, передав повноваження путіну. За каденції президента дмитра мєдвєдєва червоною кнопкою володів він. А 2012-го, під час інавгурації нового старого президента, ядерну валізу знову передали до рук путіна. Начебто лише він і його наближені в бункері знають код для розблокування й запуску ядерних ракет. До слова, про те, що робити з пультом управління атомною зброєю, якщо президент теоретично не зможе виконувати своїх обов'язків, у російському законодавстві - ані слова.\n\nКейр Джайлс, експерт із питань безпеки:\n\nЗамість того, щоб слухати кремлівську пропаганду з державних телеканалів, варто вивчати реальну ядерну доктрину росії. Те, що говорить путін, і те, що він реально може зробити - абсолютно різні речі.\n\nНині у так званому світовому ядерному клубі вісім держав - США, росія, Велика Британія, Франція, Китай, Індія, Північна Корея та Пакистан. І неофіційно дев'ята - Ізраїль. Про червону кнопку відкрито говорить лише кремль. Принцип дії ядерної валізи у Сполучених Штатах - державна таємниця. Інші країни також не розголошують механізми застосування атомної зброї.",
    "«Шестірки кремля». Як росія обходить нафтове ембарго": "Кремль знайшов спосіб обходити економічні обмеження ще й на нафтовому ринку. І на відміну від газу, тут варіантів у росіян виявилося значно більше. Про це стверджують журналісти телевізійного проекту «Змови».\n\nЕnі – найбільша італійська нафтогазова компанія. Вона також входить до переліку фірм, які у травні погодилися на умови кремля відкрили рублеві рахунки у «Газпромбанку» для оплати російського газу.\n\n«Якщо ми говоримо про відносини росії та Італії, то зрозуміло, що дуже довгий час Італія вважалася, якщо не другом, то певним партнером росії в Європі. Це було пов’язано, по-перше, з тим, що Італія є доволі сильно залежна в енергетичному плані від росії. І друге – пов’язано з тим, що в Італії розвинутий правий популістський рух», - розповідає політолог Микола Бучин. Share to facebook Share to twitter Share to telegram Share to viber\n\nВиявляється, 30% природного газу, який видобуває Eni, припадає на рф, а у трубопровідному проєкті Блакитний потік їй належить половина частки. На офіційному сайті компанії вказано, що відкриття рублевого рахунку погодили з урядом Італії і він не порушує європейських санкцій щодо росії.\n\n«Щодо уряду, який мав би вплинути на такого енергетичного гіганта, звичайно, що варто було б. Але питання в тому, наскільки уряд є зараз впливом і суб`єктним», - юрист-міжнародник Андрій Смолій.\n\nТак, ще у 2007 році Eni і її дочірня компанія Enel на аукціоні з продажу активів російського «ЮКОСу», придбали низку газових активів на майже 6 мільярдів доларів, а також 20% акцій компанії «Газпром нафта». Дивно у цій історії те, що італійцям вдалося перемогти у тендері державну «Роснєфть», з якою згодом уклали угоду про розширену співпрацю.\n\n«В даному випадку перемоги іноземних компаній з іноземних країн в росії можуть бути замовлені: по-перше намаганням отримати через ці компанії вплив на уряди тих країн, друге – це отримати доступ до передових технологій. Ну, і мабуть це також спосіб заробляння грошей», - професор, завідувач кафедри політології ЛНУ ім. Івана Франка Анатолій Романюк.\n\nІ от 31 травня лідери країн ЄС на саміті Європейської ради у Брюсселі дійшли згоди до кінця 2022 року заблокувати більшу частину імпорту російської нафти у відповідь на вторгнення рф до України. Тимчасовим винятком стало паливо, яке постачається трубопроводами. Тут же на офіційному сайті італійського гіганта з’являється інформація, нібито існуючі спільні підприємства з «Роснефтью» давно заморожені, а свою частку в спільному пакеті акцій з «Газпромом» у «Блакитному потоці» планують продати.\n\nЕксперти вважають, двостороння позиція Ені не дивна, адже це велика транснаціональна корпорація, яка має свої інтереси і за межами росії, а тому боїться потрапити під санкційні умови.\n\n«І одночасно безумовно вона хоче отримати прибуток. Плюс, можливо, вона має якусь особливу програму, особливу позицію у веденні бізнесу з росією, що цілком реально і можна припускати», - професор, завідувач кафедри політології ЛНУ ім. Івана Франка Анатолій Романюк.\n\nНа офіційному рівні Ені буцімто обмежує співпрацю з росією і одразу стає одним з головних посередників експорту венесуельської нафти до Європи. Це відбувається, щойно Сполучені Штати Америки послаблюють санкції проти цієї країни для компенсації втрати російського ринку.\n\n«Якщо говорити про політичні інтереси, то зрозуміло, що Італія не може мати прямих стосунків з росією і особливо з Венесуелою. Інтереси є насамперед економічні і вони будуть певною мірою екстраполюватися в інтереси політичні, тому що і Венесуела і росія є доволі потужними експортерами енергоресурсів. Зокрема, нафти і газу», - політолог Микола Бучин.\n\nВодночас обидві країни не конкурують між собою на ринку. Радше, навпаки – є потужними партнерами. Тож експерти вважають, що Венесуела є одним зі шляхів обходу санкцій проти кремля.\n\n«Я припускаю, що російська федерація знаходить «лазєйки», щоби обходити санкційні списки і знаходити можливості нові і транспортувати нафту, а потім її змішувати в країнах так званого третього світу», - депутат Верховної Ради України, директор «Магістральних нафтопроводів «Дружба» ПАТ «Укртранснафта».\n\nЗвісно ж, йдеться про Венесуелу. І тут на авансцену виходить італійська компанія Ені. Вона стає основним постачальником нафти з Південної Америки до Європи, щойно захід накладає на росію нафтове ембарго. Разом з тим, усі спроби визначити марку чорного золота зазнають невдачі.\n\n«Коли нафта вже буде змішана, ви вже не розрізните яка. Тому що можна сказати, що вона змішана, визначивши її густину і більший чи менший вміст сірки, але змішаних нафт у світі дуже багато», - депутат Верховної Ради України, директор «Магістральних нафтопроводів «Дружба» ПАТ «Укртранснафта». «Зрозуміло, що росія саме в особі Венесуели, в особі Ніколаса Мадуро як президента, бачить того лідера, який може допомагати їм впливати на цінову політику на ринку нафти і газу, тому що вони Венесуела експортер нафти, а по-друге політично чинити супротив і певною мірою допомагати росії», - політолог Микола Бучин.\n\nДалі – більше. Південноамериканська компанія «Petroleos de Venezuela» у росії має доньку – «PDVSA Rusia», через яку відбувався обіг нафти між країнами. Її генеральним директором у 2020 році став Хогліс Хесус Мартінес Нуньєс, який до того обіймав посаду радника посла Венесуели у російській федерації.\n\n«Венесуела пов`язана багато чим із росією. І те, що там присутній капітал російський – без сумніву. Але логіка така, що те, що Венесуелі дозволяють виходити на ринки, дозволяють продавати великі партії своєї нафти, то за великим рахунком це спроба якраз вирватися з цієї орбіти», - економіст Ростислав Слав`юк.\n\nЗадля своєї економічної вигоди чимало країн, зокрема Венесуела, намагаються всидіти одночасно на двох стільцях. З одного боку самим не потрапити під санкції, а з – іншого не зіпсувати стосунки з росією. Схожий шлях обрав і Єгипет. Через цю африканську країну кремль може також транспортувати свою нафту, змішуючи її з місцевою. Про це вперше заявило агентство Блумберг, дослідивши маршрути танкерів, які курсують між країнами. Ми провели схоже дослідження і з’ясували, що венесуельський сценарій зі змішуванням кількох видів нафти, щоб унеможливити визначення їхнього походження, росія застосовує ще й у Єгипті.\n\n24 липня. Танкер Crested, який ходить у морі під прапором Панами, доставив у єгипетський нафтовий термінал Ель-Хамра близько 700 тисяч барелів нафти. Прибув туди з російського Приморська. Після вивантаження, на його місце швартується єгипетський танкер Chris, щоб завантажитися, і вирушає до Рас-Шухейру, що на узбережжі Червоного моря. Цей нафтовий термінал дає можливість змішувати кілька видів нафти.\n\n«Я скажу так, якщо є механізм доставки в будь-який спосіб через країни третього світу, через Азію, потім через Африку російської нафти танкерами чи трубопровідним транспортом в країни третього світу і там змішувати, то це відбувається», - депутат Верховної Ради України, директор «Магістральних нафтопроводів «Дружба» ПАТ «Укртранснафта».\n\nСвоєю чергою Crested знову вирушає до Приморська і повторює маршрут. Однак під час подорожі екіпаж корабля щоразу вимикає систему навігації, доки не підійде до пункту призначення. Станом на 22 вересня судно перебувало в іншому російському порту UST-LUGA. Туди заходять лише визначені типи кораблів – балкари і танкери для сирої нафти та нафтопродуктів. Але вже 8 жовтня Crested знову має прибути до Приморська.\n\n«За великим рахунком тут ще один такий нюанс є, що Єгипет буде користатися ізраїльськими різного роду терміналами і тому подібне. Тобто там, на жаль, ми не зможемо це контролювати і якимось чином світ не буде в це дуже сильно втручатися», - економіст Ростислав Слав`юк.\n\nОднак зовсім інша ситуація, якщо нафтове ембарго росії допомагають обійти країни Європи. Йдеться про нашого південно-західного сусіда Угорщину. Їй Україна припинила постачання нафти південною гілкою трубопроводу Дружба, через несплату кремлем послуг транзиту. Річ у тім, що рф не могла здійснити валютні операції, через накладені санкції, адже її рахунки були заблоковані. І тут на допомогу окупантам приходять мадяри.\n\n«Завдяки втручанню Угорщини, взявши плату за транзит, вдалося за короткий час усунути технічну та бухгалтерську перешкоду для відновлення. Таким чином сира нафта знову безперервно надходить з росії через Україну в Угорщину по нафтопроводу «Дружба», - йдеться на сайті угорського Міністерства промисловості та технологій.\n\n«Але такі рішення жодна компанія в Угорщині не буде приймати без погодження з політичним керівництвом. Тому я думаю, що це вкладається в загальну конструкцію позиції угорського керівництва, яке досить займає особливу позицію серед країн-членів ЄС і членів НАТО по відношенню до події, які відбуваються на території України. Зокрема, по відношенню до агресії рф. Тому я думаю, що ця компанія діє в рамках погодження з політичним керівництвом своєї країни», - професор, завідувач кафедри політології ЛНУ ім. Івана Франка Анатолій Романюк.\n\nЙдеться про угорського енергетичного гіганта MOL Group та його дочірнє підприємство у Словаччині – Slovnaft. Саме ці компанії оплатили Україні російську заборгованість, аби знову відновити постачання.\n\n«Угорщина традиційно була другом росії і напевно одним із найбільших. Тут причини криються і в схожому стилі управління. Є постать Віктора Орбана, який є більш авторитарного типу. Він схожий стилем до путіна і ці політики мають схожі інтереси, принципи, ідеї, погляди», - політолог Микола Бучин.\n\nВиявляється, жодна з цих фірм так і не вийшла з російського ринку. Зокрема, перша з них у росії представлена через компанію мастильних матеріалів та автохімії. Економіст пояснює, в рф залишились ще близько 30% компаній, які мали б припинити свою діяльність на болоті. Проте вони змінюватимуть імена чи брендування, але з країни-терориста не вийдуть ніколи.\n\n«Вони будуть працювати і повірте, оті всі масла, присадки, хімічна продукція, яку росіяни не виробляють, все рівно буде продаватися. Буде менше, буде дорожче в росії, але буде продаватися. Вони не підуть з того ринку», - економіст Ростислав Слав`юк.\n\nБа більше, MOL Group підписала документи із оператором магістральних нафтопроводів росії «Транснєфть» та другою найбільшою приватною нафтовою компанією «Лукойл» про продовження довгострокового контракту на постачання нафти до Угорщини та Словаччини аж до липня 2025 року.\n\n«Якщо говорити про Угорщину, то я думаю, що тут будуть санкції і аж до погрози виходу з Євросоюзу. Тобто Угорщина все таки грає досить таки нечисто», - економіст Ростислав Слав`юк.\n\nКрім того, угорський енергетичний гігант також працює на території ледь не усіх партнерів країни-агресорки. Йдеться про Пакистан, Єгипет, Сирію та Ірак, про що повідомляють на офіційному сайті компанії.\n\n«Ми добре розуміємо схему, коли росія торгувала із країнами ЄС через треті країни. Вони використовують треті країни, використовують компанії-прокладки, використовують корумповані приватні компанії, корумповані органи влади в певних країнах, в тому числі ЄС», - юрист-міжнародник Андрій Смолій.\n\nБезумовно, санкції заходу руйнують економіку окупанта. І що більше часу минає, то сильніший їхній вплив на росію. Однак, цей процес був би значно швидшим, якби інші країни не допомагали кремлю обходити обмеження. Втім, з іншого боку, це дозволило побачити, хто справді друг, а хто ворог. Думаю, після війни необхідно буде переглянути наші зв’язки з певними державами. Це були Змови. Настав час для нового викриття.\n\nІА \"Вголос\": НОВИНИ\n\nShare to facebook Share to twitter Share to telegram Share to viber"
}