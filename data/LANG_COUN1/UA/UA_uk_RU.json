{
    "Росія відчула, що програє і намагається відтягнути цей момент, забезпечити якусь активність на фронті, - Зеленський (видео)": "Сьогодні президент України провів чергове засідання Ставки. Головна увага – оперативній ситуації на передовій. Заслухали Головнокомандувача, командувачів, керівника розвідки, міністра оборони. Обговорили застосування окупантами нових озброєнь, зокрема іранських безпілотників.\n\nПро це у своєму зверненні повідомив президент України Володимир Зеленський.\n\n“У постійному робочому режимі працюємо над забезпеченням наших воїнів зброєю та боєприпасами. Всі активні дії українських військових мають бути синхронізовані із застосуванням високоточної зброї. Це один з базових пріоритетів. Особливо гостра ситуація – на Донеччині. Робимо все, щоб стримати ворожу активність. Саме там зараз наша ціль номер один, оскільки і для окупантів Донбас – все ще ціль номер один”, - розповів президент.\n\nВін додав, що попри очевидну безглуздість війни для Росії та втрату окупантами ініціативи командування російських військових все одно жене їх на загибель. Постійні спроби російського наступу на Донеччині напевно увійдуть в історію воєн як одне з найбільш цинічних убивств своїх же солдатів. Коли бачимо це, коли бачимо ці наступи, ще раз переконуємося, що російська мобілізація – це відверте намагання дати командирам на місцях постійний потік гарматного мʼяса. Іншого сенсу в російській мобілізації просто немає.\n\n“Вони відчули, що програють, і намагаються просто відтягнути цей момент, забезпечити хоч якусь активність на фронті, поставити хоч когось зі зброєю в руках замість загиблих. На жаль, російське суспільство поки не усвідомлює всієї жорстокості російської ж влади щодо свого ж народу. Але маємо зробити все, щоб кожен громадянин Росії визнав, що його ж держава позбавляє його найголовнішого – права на життя”, - наголосив Зеленський.\n\nСьогодні президент України говорив з Марком Рютте, премʼєр-міністром Нідерландів. Сторони обговорили злочинну мобілізацію, яку Росія проводить, зокрема, на окупованій території, намагаючись кинути на смерть під російським прапором і наших громадян. Також говорили про псевдореферендуми – реакція світу на них і на будь-які подальші кроки окупантів буде жорсткою. Вони скоординували кроки в міжнародних організаціях, обговорили оборонну взаємодію.\n\n“Провів нараду з головою нашого уряду Денисом Шмигалем. Підбили підсумки нашої міжнародної активності у вересні, результати контактів з партнерами. Хоч би як було складно, держава виконує всі свої соціальні зобов’язання. Працюємо в межах Fast Recovery, повертаючи нормальне життя на звільнену від окупантів територію. Ми робимо необхідні кроки, готуючись до зимового періоду”, - запевнив президент України.\n\nВолодимир Зеленський взяв участь у запуску спеціального інвестфонду для підтримки наших українських підприємців і експортоорієнтованих компаній. До фонду вже залучено 125 мільйонів доларів, і сума буде подвоєна. У цей фонд, Horizon Capital Growth, інвестували найбільш респектабельні західні фонди, банки та інституції.\n\n“В Офісі сьогодні відбувся важливий політико-дипломатичний захід. Послам тридцяти держав – наших партнерів був представлений проект щодо заснування спеціального міжнародного трибуналу для покарання Росії за злочин агресії проти нашої держави. Складність притягнення Росії за цей злочин полягає в тому, що наявних міжнародно-правових інструментів недостатньо. Потрібен саме спеціальний міжнародний трибунал. І ми дуже детально й дуже прискіпливо опрацьовуємо цей проект. Не сумніваюся, трибунал буде. Буде відповідальність для всіх, хто розвʼязав цю злочинну війну проти України та свободи у Європі”, - пообіцяв голова держави.\n\nВолодимир Зеленський також подякував всім, хто захищає нашу державу, особливо відзначив воїнів, які боронять Україну на Донеччині. Бійців 93-ї окремої механізованої бригади “Холодний Яр” і 10-ї окремої гірсько-штурмової бригади – за героїчну оборону на Бахмутському напрямку. А також хочу відзначив воїнів 80-ї десантно-штурмової бригади за рішучі та грамотні дії при звільненні нашої території.\n\nПрезидент нагадав, що загалом 2135 бійців цих трьох бригад уже відзначені державними нагородами.\n\nНагадаємо, президент України Володимир Зеленський звернувся до жителів Росії із закликом не підкорятися злочинній мобілізації.",
    "Легалізована контрабанда. Паралельний імпорт працює в Росії вже сім місяців, хто допомагає Москві?": "Росіяни не приховують, що їх чекає доля Ірану та КНДР. Не випадково російські бізнесмени почали їздити в Іран для вивчення їхнього досвіду.\n\nДля країни-агресора можливість обходити санкції – це питання виживання. Саме завдяки імпорту з \"недружніх\" країн вона розвиває технологічну промисловість, виробляє сучасну зброю та уникає хаосу на валютному ринку.\n\nРосія знайшла спосіб частково обходити санкції на імпорт товарів і торгувати зі світом, фінансуючи війну в Україні. Хто допомагає Кремлю обходити санкції та чи можливо закрити в них дірки?\n\nСанкції на імпорт – одні з найпотужніших\n\nЗ 24 лютого багато компаній припинили ввезення товарів у Росію. Когось з них зачепили фінансові санкції, когось – ембарго на товари, а хтось вирішив піти з токсичного російського ринку, розірвавши ланцюги постачань.\n\nВіцепрем’єр РФ Андрій Білоусов недавно повідомив, що імпорт у країну скоротився на 30%. Це один з найсерйозніших ударів по путінського режиму. Чому?\n\nПо-перше, через скорочення імпорту сильно укріпився курс рубля.\n\nЗдавалося б, що в цьому поганого для російської влади? Річ у тім, що економіка країни-агресора отримує з продажу нафти і газу великі валютні доходи, які вона не може витратити, бо з росіянами ніхто не хоче торгувати.\n\nЯк наслідок, долар став непотрібним на валютному ринку в РФ і швидко подешевшав. Через це експортери нафти і газу отримують менше рублів за кожен виручений долар, а державний бюджет недоотримує передбачені в ньому доходи.\n\nРозпис Мінфіну РФ передбачає, що барель нафти у 2022 році коштуватиме 62 дол при курсі 72 руб за дол. Тобто російська економіка мала отримувати в середньому 4 500 руб з продажу бочки нафти. Однак американська валюта коштує 58 руб, а російська нафта – 72 дол. Тобто з продажу бареля чорного золота надходять 4200 руб.\n\nОтже, завдяки санкціям на імпорт російська валюта не може ослабнути, а бюджет та державні фонди – отримувати надприбутки з продажу нафти.\n\nПо-друге, занепадають російські підприємства.\n\nКоли іноземні компанії вийшли з Росії, то тим самим розірвали свої ланцюги постачань. Відновити їх ніхто не може через санкції.\n\nНаприклад, автомобілебудівна компанія \"АвтоВАЗ\" змушена закривати заводи та виробляти старі моделі машин. Причина – припинення постачань запчастин та електроніки.\n\nУ вересні компанія скоротила 2 тис робітників на заводі в Іжевську. Раніше це підприємство збирало модель LADA Vesta, а тепер випускатиме лише кузовні панелі та пластикові компоненти.\n\nЧерез вихід Renault з російського ринку в Ульяновську закрився завод Martur, який виробляв сидіння для французьких машин. Невідомою буде доля ще 19 підприємств в області, які працювали на цей конвеєр.\n\nЗа даними Росстату, у червні, порівняно з аналогічним місцем 2021 року, виробництво авто впало на 89%, холодильників – на 52,3%, пральних машин – на 58,4%, телевізорів – на 49,7%.\n\nПо-третє, обмеження технологічного імпорту робить неможливим виробництво передової зброї.\n\nІдеться про модернізацію бронетехніки, виробництво тепловізорів та дронів.\n\nНаприклад, найбільший в РФ виробник вантажівок, компанія КамАЗ, втратила постачальників запчастин для авто четвертого та пʼятого поколінь. Тепер завод випускає моделі третього покоління, тобто 1960-х років.\n\nБез імпортних компонентів російські заводи не можуть збирати тягачі, які активно використовує путінська армія.\n\nПо-четверте, російські споживачі відчувають скорочення імпорту на собі.\n\nЗміцнення рубля мало б зробити імпортні товари дешевшими, але в Росії все вийшло навпаки. Товари з-за кордону дорожчають через зруйновані логістичні ланцюжки, санкції та дефіцит на ринку.\n\nІмпортні запчастини для авто подорожчали на 45-60%, а ноутбуки та смартфони – на 30-70%.\n\nПобутова техніка торгується за такою ціною, ніби долар коштує не 60 руб, а 90 руб. Одна і та ж модель пральної машини в Польщі коштує в півтора разу дешевше, ніж у Росії.\n\nСанкції вдарили і по інших товарах. Навіть якщо Росія їх виробляє, вона не здатна забезпечити ними всю країну. У мирний час розрив компенсував імпорт, а після введення санкцій потоки товарів зупинилися і виник дефіцит.\n\nЦіни на міцний алкоголь у Росії зросли на 20% через втрату третини імпорту від західних брендів. Офісний папір подорожчав на 50%, бо компанії припинили постачати свої канцтовари та целюлозу.\n\nВведені санкції працюють ефективно, але Росія може налагодити постачання санкційної продукції через треті країни і прокласти нові логістичні шляхи. У цьому агресору допомагає паралельний імпорт.\n\nЯк працює паралельний імпорт\n\nНаприклад, компанія припинила постачати віскі в РФ, але він потрібен готелю в Москві. Тоді працівники готелю їдуть у сусідню країну, купують партію віскі в місцевих дистриб’юторів і завозять її в Росію. Це і є паралельний імпорт.\n\nЗ 2002 року паралельний імпорт в Росії був заборонений, щоб іноземні виробники мали виняткове право на торгівлю своєю продукцією, активніше інвестували і налагоджували прямі постачання. Зараз же понад 1 тис великих компаній пішла з російського ринку, тож ця норма втратила сенс.\n\nПаралельний імпорт має безліч проблем. Часто закупівлі здійснюються маленькими партіями, тому ціни на товари вищі, ніж при гуртових продажах.\n\nЯкщо потрібні великі партії, то треба самотужки налагоджувати маршрути. Така логістика буде нестабільною, довгою, дорогою і вимагатиме багатьох посередників.\n\nРосійське видання Meduza повідомляло, що перевезення чипів в РФ замість десяти тижнів тепер триває 60 тижнів, а запчастини для автомобілів потрапляють на місцевий ринок лише за два місяці.\n\nРаніше компанії купували товари зі складів офіційних дистриб’юторів, які брали на себе доставку. Вони робили все вчасно та передбачувано, зараз же кожен російський імпортер сам за себе.\n\nЗамість однієї поїздки на склад компанії змушені шукати шляхи постачання товарів з інших країн. Вони укладають багато угод з різними постачальниками, умовами та ризиками. При цьому не всі логістичні ланцюги працюють стабільно.\n\nЛогістика через посередників виходить дорожчою.\n\nЗа словами президента петербурзької гільдії маркетологів Ігоря Березіна, вартість доставки контейнерів в РФ зросла втричі. Більш того, продавці вимагають більшу передоплату, що робить схему непривабливою для малого бізнесу.\n\nЦе далеко не всі проблеми. Через лазівку паралельного імпорту на ринок легше потрапляє контрафакт. Без офіційної участі виробника важко відрізнити оригінал від підробки.\n\nТакож виникає проблема із складною технікою.\n\nУ Росії не працюють деякі смартфони Samsung, які завезли паралельним імпортом – їх дистанційно блокують. Гарантію техніки тепер має забезпечити магазин, який у протилежному разі продає її з великою знижкою.\n\nУ російському імпорті панує хаос, але згодом країна-агресор може налагодити постачання новими маршрутами. Розбудувати нові ланцюжки можуть допомогти навіть самі західні виробники, які шукають ринки збуту.\n\nІран частково налагодив власний паралельний імпорт, перебуваючи під санкціями.\n\nЦя країна навчилась користуватися чорним ринком і використовує для постачань безліч інструментів: від середньовічної системи хавала, яка передбачає обмін грошима через мережу брокерів, до розрахунків у криптовалютах.\n\nРосія намагається наслідувати досвід Ірану. На російських сервісах з пошуку роботи з’являються перші вакансії спеціалістів з паралельного імпорту.\n\nВ інтернеті можна побачити рекламу логістичних компаній, які спеціалізуються на паралельному імпорті товарів з ЄС.\n\nВ РФ очікують, що з травня по грудень обсяг паралельного імпорту сягне 20 млрд дол. Якщо план реалізують, то падіння імпорту за підсумками 2022 року становитиме близько 20%.\n\nПроте навіть ці 20 млрд дол небезпечні, адже росіяни можуть імпортувати критично важливі компоненти та обладнання. Мова йде про електроніку і товари подвійного призначення, які працюватимуть на російську воєнну промисловість або триматимуть на плаву низку галузей російської економіки.\n\nЩоб зупинити потоки товарів, необхідно максимально ускладнити життя російським імпортерам. Тобто вплинути на компанії тих країн, які допомагають агресору обходити санкції.\n\nЯкі країни допомагають Росії\n\nЗа першу половину 2022 року експорт смартфонів з Казахстану в РФ зріс у 2 100 разів, мікропроцесорів та контролерів – у 121 раз. Ця країна почала постачати сусіду мікрочипи, фотокамери, флешки та побутову техніку.\n\nВлада Казахстану конфліктує з Кремлем і не раз наголошувала, що не планує допомагати Росії обходити санкції. Однак поки що країна є одним з найзручніших хабів для російських імпортерів.\n\nЗ казахами можна торгувати в національних валютах, а їх склади відносно близько до російського ринку.\n\nДопомагають Росії в імпорті й інші країни колишнього СРСР. У липні, порівняно з цим же місяцем 2021 року, імпорт в Росію з Грузії зріс на 39%, з Узбекистану – на 74%, з Киргизстану – на 100%, з Вірменії – на 133%.\n\nВеликі іноземні гравці покидають російський ринок, і сусідні країни займають їх нішу.\n\nТуреччина насичує російський ринок своїми товарами і є хабом для обходу санкцій.\n\nРосійська логістична компанія Avrora Logistic описала своїм клієнтам чотири схеми для доставки товарів з Євросоюзу через Туреччину. Фірма наголошує, що ці схеми працюють навіть для товарів, які потрапили під санкції.\n\nПерша: спочатку товар купує турецька компанія, а в дорозі його перекуповує російська і везе в РФ. Друга: товар іде нібито транзитом через Росію в Туреччину, але поки він їде дорогами РФ, його купує російська компанія. Третя: товар спочатку йде в Туреччину, а потім російська компанія купує його з митного складу. Четверта: товар їде в Туреччину, там розмитнюється, сертифікується, а потім перепродається в РФ.\n\nУсі схеми передбачають більші витрати на транспортування, але вони працюють, і російські логістичні компанії вже надають такі послуги.\n\nДля постачання великих партій товарів російським імпортерам потрібен доступ до хабових портів Китаю та ОАЕ. Ці країни теж беруть участь у паралельному імпорті й можуть відігравати значну роль в обходженні ембарго.\n\nСанкцій має бути більше\n\nАналітики Київської школи економіки підрахували, що до 21 липня західні країни ввели санкції лише проти 25% російського імпорту.\n\nЯкщо ембарго не буде суворішим і не охопить більшу номенклатуру товарів, західні компанії можуть самі допомогти росіянам налагодити нові шляхи для паралельного імпорту.\n\nНавіть якщо виробники не повернуться офіційно в РФ, вони можуть організувати хаби в сусідніх країнах для потреб російського ринку.\n\nПерекрити ці щілини допоможе офіційне поширення ембарго на більшу кількість товарів, а компанії, які допомагають Росії його обходити, мають потрапити під вторинні санкції.\n\nІнструментом вторинних санкцій західні країни користуються неактивно, але їх потенціал високий. Перш за все – як превентивний захід.\n\n\"Останній тиждень ми бачимо, як працюють вторинні санкції ще до їх офіційного введення. США оголосили про намір посилити тиск на турецькі банки, які стали учасниками російської платіжної системи \"Мир\".\n\nШтати ввели санкції проти керівника цієї системи. Через чотири дні два турецькі банки, İşbank та Denizbank, оголосили про призупинення роботи із системою \"Мир\".\n\nЗгодом російські ЗМІ повідомили, що системою також припинили користуватися Казахстан, В’єтнам і Вірменія\", – сказала аналітикиня КШЕ Юлія Павицька.\n\nВторинні санкції США практикують давно. Країна погрожує санкціями CAATSA всім країнам, які купуватимуть сучасну російську зброю.\n\nЗагроза таких санкцій зірвала росіянам контракти в деяких \"нейтральних\" країнах на постачання винищувачів Су-35 та систем ППО С-400.\n\nТорговельна ізоляція Росії – це один з найнадійніших способів позбавити агресора бюджетних доходів і воєнних технологій. Саме тому треба не лише розширити санкції, а й унеможливити будь-які способи їх обходу.",
    "У Росії відкрили стрілянину в школі: кількість загиблих зросла до 17": "Зі школи в Іжевську евакуюють дітей та вчителів, скрін з відео ТАСС\n\nУ російському Іжевську 26 вересня чоловік відкрив стрілянину в школі, внаслідок чого загинуло щонайменше 15 людей, у тому числі 11 дітей.\n\nДжерело: ТАСС із посиланням на МВС Росії, Коммерсант, UDM Info\n\nДеталі: У МВС підтвердили стрілянину у школі №88. Поліція намагається затримати зловмисника.\n\nМісцеве видання UDM Info повідомляє, що є постраждалі серед дітей. Школярів і співробітників евакуюють з будівлі.\n\nОновлено об 11:12: Російське МВС підтвердило, що шестеро людей загинули і 20 постраждали під час стрілянини в школі в Іжевську. Людина, яка влаштувала стрілянину в школі в Іжевську, була озброєна двома травматичними пістолетами, переробленими під стрілянину бойовими патронами.\n\nОновлено об 11:42: Дев'ятеро людей загинули під час стрілянини в школі Іжевська, зокрема п'ятеро дітей.\n\nОновлено о 12:40: Кількість загиблих зросла до 13 людей, серед них семеро дітей. Поранення отримала 21 людина, серед них 14 дітей. Чоловік мав при собі два пістолети і великий запас патронів.\n\nВІДЕО ДНЯ\n\nТакож російські пропагандистські ЗМІ стверджують, що нападник \"був одягнений у майку з нацистською символікою і балаклаву\".\n\nОновлено о 13:12: У Слідчому комітеті РФ повідомили, що на школу в Іжевську напав її випускник Артем Казанцев 1988 року народження. Чоловік перебував на обліку в психоневрологічному диспансері. Кількість поранених зросла до 23.\n\nОновлено о 16:18: Число загиблих під час стрілянини в школі Іжевська збільшилося до 15, серед них 11 дітей.\n\nОновлено о 23:00: Кількість загиблих зросла до 17, заявили у пресслужбі глави та уряду Удмуртії.",
    "Червоний Хрест мав публічно заявити, що росія не пускає його до полонених - Лубінець": "Уповноважений Верховної Ради з прав людини Дмитро Лубінець вважає, що Міжнародний Комітет Червоного Хреста мав публічно заявляти про те, що росія порушує його мандат і не допускає до військовополонених.\n\nПро це український омбудсмен поінформував у ефірі каналу «Апостроф TV», відповідаючи на питання, чи дає МКЧХ якесь роз’яснення, чому комітету не вдалося перевірити стан наших військовополонених в Оленівці та в інших місцях тримання українців, передає кореспондент Укрінформу.\n\n«На мій погляд, достатньо дивна у них (позиція – ред.). Чому я так кажу? Бо якщо ви бачите, що у нашому випадку - відкритої війни з боку рф до нашої держави, одна зі сторін конфлікту, а саме – рф, порушує ваш мандат, то ви виходите і публічно про це кажете, і це якраз є додатковий тиск на країну – агресора», - уточнив омбудсмен.\n\nЛубінець заявив, що раніше представники української влади запитали у фактично всіх наших хлопців і дівчат, які повернулися з російського полону, чи бачили вони представників МКЧХ під час свого перебування у полоні, - і практично всі вони сказали, що не бачили жодного разу міжнародних спостерігачів.\n\n«Це офіційно потім було направлено у вигляді листа до керівництва МКЧХ, і я побачив їхню публічну реакцію, де вони прокоментували мої слова тим чином, що їх дійсно часто не допускають. Але вони завжди звертаються до сторін конфлікту, щоб їх допускали», - уточнив Лубінець.\n\nВін поінформував, що назвав позицію МКЧХ дивною тому, що вони жодного разу не вийшли і не сказали публічно, що Україна їх допускає завжди, а росія, умовно кажучи, зі 100 звернень допускає у 10 тощо.\n\n«Тобто, оце є різниця. Не можна виходити й публічно казати просто, що «ми звертаємося», бо так абсолютно незрозуміло, хто порушує Женевські конвенції, хто – ні», - заявив Лубінець.\n\nЗа його словами, у МКЧХ вважають, що якщо вони публічно про це говоритимуть, то росія взагалі обмежить їм спілкування з військовополоненими.\n\n«Так тоді ви публічно вийдете і скажете, що вам обмежили. Принаймні це – чесно. А наразі ситуація така, що ми розуміємо, що у нас є військовополонені, що рф публічно заявляє, що вони дотримуються всіх Женевських конвенцій, а по факту ми бачимо, що це взагалі не відбувається», - сказав омбудсмен.\n\nЛубінець також вважає, що саме через м’яку позицію Міжнародного Комітету Червоного Хреста росія може застосовувати тортури до полонених.\n\n«Саме через, на мій погляд, недієвість і м’яку позицію МКЧХ рф, у тому числі застосовує тортури, бо розуміє, що - а яка реакція? Ну не допускають вони МКЧХ - так ті навіть нічого про це не кажуть. І не допускають - зрозуміло, що будуть застосовувати тортури, бо після тортур дуже велика кількість часу має пройти, коли всі сліди просто зникнуть», - заявив омбудсмен.\n\nНа думку Лубінця, якби росіяни знали, що хоча б у поодиноких випадках міжнародні спостерігачі наполягатимуть на допуску до військовополонених – таких знущань не було б.\n\n«Принаймні, це наша позиція. Я про це заявляю публічно. Я надіслав пропозицію до керівництва МКЧХ, і наразі попередньо є запланована моя зустріч у Женеві з їхнім керівництвом. 3-4 жовтня я буду їхати туди», - сказав він.\n\nУповноважений наголосив: якщо представники МКЧХ не можуть забезпечити свій мандат, то вони мають або шукати нові підходи, або публічно виходити й казати, що вони не можуть це зробити – через позицію рф.\n\n«І тоді робіть цю публічну заяву, у тому числі на майданчику ООН. Принаймні ми будемо бачити, що ви намагаєтеся все зробити, щоб забезпечити виконання Женевської конвенції від рф. Наразі ми цього не бачимо», - сказав Лубінець.\n\nВідповідаючи на запитання щодо наших громадян, які повернулися з полону, омбудсмен заявив, що вони перебували у жахливих умовах і до них застосовувалися тортури. За його словами, наших хлопців фактично морили голодом.\n\n«Усі побачили, у якому стані вони повернулися. І за думкою лікарів, це було (схоже на – ред.) якусь системну роботу по обмеженню харчування для того, щоб або якісь хвороби почали діяти – просто хлопці були занадто ослаблені, (або для чогось іншого – ред.). Знову ж таки, я це сприймаю як додаткові тортури», - сказав омбудсмен.\n\nЛубінець уточнив, що знову ж таки, Женевськими конвенціями чітко встановлено\n\n«Саме через, на мій погляд, недієвість і м’яку позицію МКЧХ рф, у тому числі, застосовує тортури, бо розуміє, що - а яка реакція? Ну не допускають вони МКЧХ - так ті навіть нічого про це не кажуть. І не допускають - зрозуміло, що будуть застосовувати тортури, бо після тортур дуже велика кількість часу має пройти, коли всі сліди просто зникнуть», - заявив омбудсман.\n\nНа думку Лубінця, якби росіяни знали, що хоча б у поодиноких випадках міжнародні спостерігачі наполягатимуть на допуску до військовополонених – таких знущань не було б.\n\n«Принаймні, це наша позиція. Я про це заявляю публічно. Я надіслав пропозицію до керівництва МКЧХ, і наразі попередньо є запланована моя зустріч у Женеві з їхнім керівництвом. 3-4 жовтня я буду їхати туди», - сказав він.\n\nУповноважений наголосив: якщо представники МКЧХ не можуть забезпечити свій мандат, то вони мають або шукати нові підходи, або публічно виходити і казати, що вони не можуть це зробити – через позицію рф.\n\n«І тоді робіть цю публічну заяву, у тому числі,на майданчику ООН. Принаймні ми будемо бачити, що ви намагаєтеся все зробити, щоб забезпечити виконання Женевської конвенції від рф. Наразі ми цього не бачимо», - сказав Лубінець.\n\nВідповідаючи на запитання щодо наших громадян, які повернулися з полону, омбудсмен заявив, що вони перебували у жахливих умовах і до них застосовувалися тортури. За його словами, наших хлопців фактично морили голодом.\n\n«Усі побачили, у якому стані вони повернулися. І за думкою лікарів, це було (схоже на – ред.) якусь системну роботу по обмеженню харчування для того, щоб або якісь хвороби почали діяти – просто хлопці були занадто ослаблені, (або для чогось іншого – ред.). Знову ж таки, я це сприймаю як додаткові тортури», - сказав омбудсман.\n\nЛубінець уточнив, що знову ж таки, Женевськими конвенціями чітко встановлено, як потрібно поводитися з військовополоненими, як вони мають виглядати, а також - що до них мають прибувати представники МКЧХ. Однак цього, за його словами, не було.\n\n«Їх навіть тримали - особисто деяких командирів – у одиночних камерах, весь час. З деякими нашими хлопцями я спілкувався у Чернігівській області, які були у складі цих 200 наших героїв та героїнь, яких я зустрічав. То вони казали, що їм навіть важко розмовляти», - уточнив він.\n\nОмбудсман переконаний, що це - тортури. «І нікого (до них – ред.) не допускали, нікуди (їх – ред.) не випускали, і це - тортури. І про це ми теж маємо казати, і я про це кажу як омбудсман України», - додав Лубінець.\n\nЯк повідомлялося, 21 вересня в результаті обміну вдалося повернути з російського полону понад 200 українських захисників, а також 10 іноземців, які воювали на боці ЗСУ. Серед них – громадяни США, Британії, Марокко, Швеції, Хорватії.\n\nУ свою чергу, п'ятеро командирів «Азова» перебуватимуть до кінця повномасштабної війни України і рф у Туреччині під особистими гарантіями безпеки її президента Реджепа Таїпа Ердогана.",
    "Мрія та Мирославко: на станції «Вернадський» вибрали імена для новонароджених тюленят (ФОТО)": "Росіяни почали рідше використовувати дорогі крилаті ракети. Про це повідомив спікер командування Повітряних сил Юрій Ігнат в ефірі телеканалу «Белсат».\n\nРФ може берегти ракети для атак по критичній інфраструктурі в осінньо-зимовий період.\n\nРосіяни почали активно використовувати іранські дрони-камікадзе, які обходяться значно дешевше.\n\n«Безумовно росія вже перестала використовувати свої високоточні ракети, такі як «Калібр», «Іскандер», Х-101. Ці ракети мають бойову частину близько 400 кг і більше і коштують мільйони доларів. «Калібр» — близько шести мільйонів, Х-101 — від 11 до 13 мільйонів», — розповів спікер.\n\nВикористовуваний росіянам іранський дрон «Shahed 136» досить примітивний, але «є певні результати його застосування».\n\n«Бойова частина становить 40 кг. Це фактично як артилерійський снаряд. Дальність — суперечлива, навряд чи двохсоткілограмовий дрон може подолати відстань 2500 км», — сказав Ігнат.\n\nНагадаємо, іранські дрони атакували Одесу.",
    "Росія поступово перетворюється на гігантську Північну Корею, - дипломат Єльченко": "Про це йдеться в етері Еспресо.\n\n\n\nДипломат прокоментував нові акценти 77-ої сесії Генасамблеї ООН, яка розпочала роботу 12 вересня у Нью-Йорку.\n\n\n\n\"Я для себе зробив висновки з засідання цієї сесії та чим вона відрізняється від попередніх, що фактично є повна ізоляція Росії. Хіба що, до клубу імені РФ входять Еритрея, Нікарагуа, Куба, Венесуела, Північна Корея і ще декілька країн. На цій Генасамблеї навіть у виступах Китаю та Індії, які займали нейтрально позитивну позицію відносно Росії, зрозуміло вже повністю нейтральне ставлення. Окрім ізоляції, практично весь світ визнав, що Росія є агресором\", - зазначив дипломат.\n\n\n\nВолодимир Єльченко додав, що майже у 90% виступів глав держав та урядів лунала тема не просто війни в Україні чи конфлікту, як висловлювалися раніше деякі країни, а тепер всі говорять про війну Росії проти України, і що саме Росія розв'язала цю війну.\n\n\n\n\"Вперше з трибуни Генасамблеї я почув заяви, які прямо закликають до виключення РФ зі складу ООН та Ради Безпеки. Вперше про реформу Ради Безпеки сказав президент США. А наступним кроком, я вважаю, буде говоритися про місце, яке незаконно займає РФ, тому що вона перебрала на себе у грудні 1991 року місце Радянського Союзу в ООН. Також президент Європейської Ради Шарль Мішель у виступі прямо говорив, що Росія як агресор немає право продовжувати мати статус постійного члена Ради Безпеки ООН. Тобто процес пішов\", - підкреслив Єльченко.\n\n\n\nЕкспредставник України при ООН зауважив, що на цій Генасамблеї були заяви щодо прямих звинувачень Росії у ядерному тероризмі, яка порушує договір від 1968 року про нерозповсюдження ядерної зброї. До речі, на підставі цього договору підписувався сумнозвісний Будапештський меморандум, про який Лавров сказав, що це папірець без юридичної сили.\n\n\n\n\"От вам і все ставлення Росії до міжнародного права та існуючих порядків у світі. Ця країна поступово перетворюється на гігантську Північну Корею, яка не зважає ні на які міжнародні закони, а просто робить те, що їй заманеться\", - підсумував дипломат.\n\n21 вересня президент США Джо Байден заявив, що РФ порушила основні засади статуту ООН, відстоюючи власні імперські амбіції\n\n24 вересня президент Європейської Ради Шарль Мішель закликав призупинити членство Росії в Раді Безпеки ООН, позбавити її права вето, а заодно і реформувати ООН\n\n25 вересня Лавров зганьбився з назвами Луганської та Запорізької області під час виступу на Генасамблеї ООН",
    "«Шестірки кремля». Як росія обходить нафтове ембарго": "Кремль знайшов спосіб обходити економічні обмеження ще й на нафтовому ринку. І на відміну від газу, тут варіантів у росіян виявилося значно більше. Про це стверджують журналісти телевізійного проекту «Змови».\n\nЕnі – найбільша італійська нафтогазова компанія. Вона також входить до переліку фірм, які у травні погодилися на умови кремля відкрили рублеві рахунки у «Газпромбанку» для оплати російського газу.\n\n«Якщо ми говоримо про відносини росії та Італії, то зрозуміло, що дуже довгий час Італія вважалася, якщо не другом, то певним партнером росії в Європі. Це було пов’язано, по-перше, з тим, що Італія є доволі сильно залежна в енергетичному плані від росії. І друге – пов’язано з тим, що в Італії розвинутий правий популістський рух», - розповідає політолог Микола Бучин. Share to facebook Share to twitter Share to telegram Share to viber\n\nВиявляється, 30% природного газу, який видобуває Eni, припадає на рф, а у трубопровідному проєкті Блакитний потік їй належить половина частки. На офіційному сайті компанії вказано, що відкриття рублевого рахунку погодили з урядом Італії і він не порушує європейських санкцій щодо росії.\n\n«Щодо уряду, який мав би вплинути на такого енергетичного гіганта, звичайно, що варто було б. Але питання в тому, наскільки уряд є зараз впливом і суб`єктним», - юрист-міжнародник Андрій Смолій.\n\nТак, ще у 2007 році Eni і її дочірня компанія Enel на аукціоні з продажу активів російського «ЮКОСу», придбали низку газових активів на майже 6 мільярдів доларів, а також 20% акцій компанії «Газпром нафта». Дивно у цій історії те, що італійцям вдалося перемогти у тендері державну «Роснєфть», з якою згодом уклали угоду про розширену співпрацю.\n\n«В даному випадку перемоги іноземних компаній з іноземних країн в росії можуть бути замовлені: по-перше намаганням отримати через ці компанії вплив на уряди тих країн, друге – це отримати доступ до передових технологій. Ну, і мабуть це також спосіб заробляння грошей», - професор, завідувач кафедри політології ЛНУ ім. Івана Франка Анатолій Романюк.\n\nІ от 31 травня лідери країн ЄС на саміті Європейської ради у Брюсселі дійшли згоди до кінця 2022 року заблокувати більшу частину імпорту російської нафти у відповідь на вторгнення рф до України. Тимчасовим винятком стало паливо, яке постачається трубопроводами. Тут же на офіційному сайті італійського гіганта з’являється інформація, нібито існуючі спільні підприємства з «Роснефтью» давно заморожені, а свою частку в спільному пакеті акцій з «Газпромом» у «Блакитному потоці» планують продати.\n\nЕксперти вважають, двостороння позиція Ені не дивна, адже це велика транснаціональна корпорація, яка має свої інтереси і за межами росії, а тому боїться потрапити під санкційні умови.\n\n«І одночасно безумовно вона хоче отримати прибуток. Плюс, можливо, вона має якусь особливу програму, особливу позицію у веденні бізнесу з росією, що цілком реально і можна припускати», - професор, завідувач кафедри політології ЛНУ ім. Івана Франка Анатолій Романюк.\n\nНа офіційному рівні Ені буцімто обмежує співпрацю з росією і одразу стає одним з головних посередників експорту венесуельської нафти до Європи. Це відбувається, щойно Сполучені Штати Америки послаблюють санкції проти цієї країни для компенсації втрати російського ринку.\n\n«Якщо говорити про політичні інтереси, то зрозуміло, що Італія не може мати прямих стосунків з росією і особливо з Венесуелою. Інтереси є насамперед економічні і вони будуть певною мірою екстраполюватися в інтереси політичні, тому що і Венесуела і росія є доволі потужними експортерами енергоресурсів. Зокрема, нафти і газу», - політолог Микола Бучин.\n\nВодночас обидві країни не конкурують між собою на ринку. Радше, навпаки – є потужними партнерами. Тож експерти вважають, що Венесуела є одним зі шляхів обходу санкцій проти кремля.\n\n«Я припускаю, що російська федерація знаходить «лазєйки», щоби обходити санкційні списки і знаходити можливості нові і транспортувати нафту, а потім її змішувати в країнах так званого третього світу», - депутат Верховної Ради України, директор «Магістральних нафтопроводів «Дружба» ПАТ «Укртранснафта».\n\nЗвісно ж, йдеться про Венесуелу. І тут на авансцену виходить італійська компанія Ені. Вона стає основним постачальником нафти з Південної Америки до Європи, щойно захід накладає на росію нафтове ембарго. Разом з тим, усі спроби визначити марку чорного золота зазнають невдачі.\n\n«Коли нафта вже буде змішана, ви вже не розрізните яка. Тому що можна сказати, що вона змішана, визначивши її густину і більший чи менший вміст сірки, але змішаних нафт у світі дуже багато», - депутат Верховної Ради України, директор «Магістральних нафтопроводів «Дружба» ПАТ «Укртранснафта». «Зрозуміло, що росія саме в особі Венесуели, в особі Ніколаса Мадуро як президента, бачить того лідера, який може допомагати їм впливати на цінову політику на ринку нафти і газу, тому що вони Венесуела експортер нафти, а по-друге політично чинити супротив і певною мірою допомагати росії», - політолог Микола Бучин.\n\nДалі – більше. Південноамериканська компанія «Petroleos de Venezuela» у росії має доньку – «PDVSA Rusia», через яку відбувався обіг нафти між країнами. Її генеральним директором у 2020 році став Хогліс Хесус Мартінес Нуньєс, який до того обіймав посаду радника посла Венесуели у російській федерації.\n\n«Венесуела пов`язана багато чим із росією. І те, що там присутній капітал російський – без сумніву. Але логіка така, що те, що Венесуелі дозволяють виходити на ринки, дозволяють продавати великі партії своєї нафти, то за великим рахунком це спроба якраз вирватися з цієї орбіти», - економіст Ростислав Слав`юк.\n\nЗадля своєї економічної вигоди чимало країн, зокрема Венесуела, намагаються всидіти одночасно на двох стільцях. З одного боку самим не потрапити під санкції, а з – іншого не зіпсувати стосунки з росією. Схожий шлях обрав і Єгипет. Через цю африканську країну кремль може також транспортувати свою нафту, змішуючи її з місцевою. Про це вперше заявило агентство Блумберг, дослідивши маршрути танкерів, які курсують між країнами. Ми провели схоже дослідження і з’ясували, що венесуельський сценарій зі змішуванням кількох видів нафти, щоб унеможливити визначення їхнього походження, росія застосовує ще й у Єгипті.\n\n24 липня. Танкер Crested, який ходить у морі під прапором Панами, доставив у єгипетський нафтовий термінал Ель-Хамра близько 700 тисяч барелів нафти. Прибув туди з російського Приморська. Після вивантаження, на його місце швартується єгипетський танкер Chris, щоб завантажитися, і вирушає до Рас-Шухейру, що на узбережжі Червоного моря. Цей нафтовий термінал дає можливість змішувати кілька видів нафти.\n\n«Я скажу так, якщо є механізм доставки в будь-який спосіб через країни третього світу, через Азію, потім через Африку російської нафти танкерами чи трубопровідним транспортом в країни третього світу і там змішувати, то це відбувається», - депутат Верховної Ради України, директор «Магістральних нафтопроводів «Дружба» ПАТ «Укртранснафта».\n\nСвоєю чергою Crested знову вирушає до Приморська і повторює маршрут. Однак під час подорожі екіпаж корабля щоразу вимикає систему навігації, доки не підійде до пункту призначення. Станом на 22 вересня судно перебувало в іншому російському порту UST-LUGA. Туди заходять лише визначені типи кораблів – балкари і танкери для сирої нафти та нафтопродуктів. Але вже 8 жовтня Crested знову має прибути до Приморська.\n\n«За великим рахунком тут ще один такий нюанс є, що Єгипет буде користатися ізраїльськими різного роду терміналами і тому подібне. Тобто там, на жаль, ми не зможемо це контролювати і якимось чином світ не буде в це дуже сильно втручатися», - економіст Ростислав Слав`юк.\n\nОднак зовсім інша ситуація, якщо нафтове ембарго росії допомагають обійти країни Європи. Йдеться про нашого південно-західного сусіда Угорщину. Їй Україна припинила постачання нафти південною гілкою трубопроводу Дружба, через несплату кремлем послуг транзиту. Річ у тім, що рф не могла здійснити валютні операції, через накладені санкції, адже її рахунки були заблоковані. І тут на допомогу окупантам приходять мадяри.\n\n«Завдяки втручанню Угорщини, взявши плату за транзит, вдалося за короткий час усунути технічну та бухгалтерську перешкоду для відновлення. Таким чином сира нафта знову безперервно надходить з росії через Україну в Угорщину по нафтопроводу «Дружба», - йдеться на сайті угорського Міністерства промисловості та технологій.\n\n«Але такі рішення жодна компанія в Угорщині не буде приймати без погодження з політичним керівництвом. Тому я думаю, що це вкладається в загальну конструкцію позиції угорського керівництва, яке досить займає особливу позицію серед країн-членів ЄС і членів НАТО по відношенню до події, які відбуваються на території України. Зокрема, по відношенню до агресії рф. Тому я думаю, що ця компанія діє в рамках погодження з політичним керівництвом своєї країни», - професор, завідувач кафедри політології ЛНУ ім. Івана Франка Анатолій Романюк.\n\nЙдеться про угорського енергетичного гіганта MOL Group та його дочірнє підприємство у Словаччині – Slovnaft. Саме ці компанії оплатили Україні російську заборгованість, аби знову відновити постачання.\n\n«Угорщина традиційно була другом росії і напевно одним із найбільших. Тут причини криються і в схожому стилі управління. Є постать Віктора Орбана, який є більш авторитарного типу. Він схожий стилем до путіна і ці політики мають схожі інтереси, принципи, ідеї, погляди», - політолог Микола Бучин.\n\nВиявляється, жодна з цих фірм так і не вийшла з російського ринку. Зокрема, перша з них у росії представлена через компанію мастильних матеріалів та автохімії. Економіст пояснює, в рф залишились ще близько 30% компаній, які мали б припинити свою діяльність на болоті. Проте вони змінюватимуть імена чи брендування, але з країни-терориста не вийдуть ніколи.\n\n«Вони будуть працювати і повірте, оті всі масла, присадки, хімічна продукція, яку росіяни не виробляють, все рівно буде продаватися. Буде менше, буде дорожче в росії, але буде продаватися. Вони не підуть з того ринку», - економіст Ростислав Слав`юк.\n\nБа більше, MOL Group підписала документи із оператором магістральних нафтопроводів росії «Транснєфть» та другою найбільшою приватною нафтовою компанією «Лукойл» про продовження довгострокового контракту на постачання нафти до Угорщини та Словаччини аж до липня 2025 року.\n\n«Якщо говорити про Угорщину, то я думаю, що тут будуть санкції і аж до погрози виходу з Євросоюзу. Тобто Угорщина все таки грає досить таки нечисто», - економіст Ростислав Слав`юк.\n\nКрім того, угорський енергетичний гігант також працює на території ледь не усіх партнерів країни-агресорки. Йдеться про Пакистан, Єгипет, Сирію та Ірак, про що повідомляють на офіційному сайті компанії.\n\n«Ми добре розуміємо схему, коли росія торгувала із країнами ЄС через треті країни. Вони використовують треті країни, використовують компанії-прокладки, використовують корумповані приватні компанії, корумповані органи влади в певних країнах, в тому числі ЄС», - юрист-міжнародник Андрій Смолій.\n\nБезумовно, санкції заходу руйнують економіку окупанта. І що більше часу минає, то сильніший їхній вплив на росію. Однак, цей процес був би значно швидшим, якби інші країни не допомагали кремлю обходити обмеження. Втім, з іншого боку, це дозволило побачити, хто справді друг, а хто ворог. Думаю, після війни необхідно буде переглянути наші зв’язки з певними державами. Це були Змови. Настав час для нового викриття.\n\nІА \"Вголос\": НОВИНИ\n\nShare to facebook Share to twitter Share to telegram Share to viber",
    "Україна отримає від партнерів додаткову допомогу, росія — санкції за «референдум». Головне за день 26 вересня": "У Конгресі США попередньо домовилися про виділення Україні приблизно $12 млрд допомоги; Велика Британія вводить санкції проти рф за псевдореферендуми в Україні; у росії триває хвиля спротиву мобілізації. Зібрали головні новини за день 26 вересня.\n\nДопомога від США У Конгресі США попередньо домовилися про виділення Україні приблизно 12 мільярдів доларів допомоги у відповідь на запит адміністрації президента Джо Байдена. Конгрес має ухвалити проєкт закону про витрати 30 вересня. Державний секретар США Ентоні Блінкен оголосив про додаткову допомогу в 457,5 мільйона доларів для підтримки цивільної безпеки в Україні. Ця допомога має активізувати зусилля правоохоронців та органів кримінальної юстиції щодо їхньої оперативної спроможності.\n\nСанкції за псевдореферендум Велика Британія запровадила новий пакет санкцій у відповідь на псевдореферендуми на тимчасово окупованих територіях Донецької, Луганської, Херсонської та Запорізької областей. До санкційного списку потрапили російські посадовці та колаборанти, яких кремль відправив для проведення «голосування», олігархи, члени правління організацій, пов'язаних із владою рф, які продовжують фінансувати російську військову машину, «улюблене PR-агентство путіна» та інші компанії. Водночас на Запорізьку АЕС завезли фейкових працівників, щоб вони виступили перед російськими ЗМІ та заявили, що «голосують» на псевдореферендумі за росію.\n\nМобілізація у рф У росії триває хвиля спротиву мобілізації на війну проти України. У місті Усть-Ілімськ Іркутської області рф чоловік відкрив вогонь у військкоматі, а в Рязані невідомий підпалив себе на автовокзалі. За даними російських ЗМІ, з 21 вересня в росії також підпалили військові комісаріати у Санкт-Петербурзі, Нижньому Новгороді, Оренбурзькій, Амурській, Калінінградській, Ленінградській, Волгоградській областях, а також у Забайкальському, Хабаровському, Красноярському краях і в Мордовії. Підпалювали також місцеві адміністрації та філіал партії «Єдина росія» у Башкортостані.\n\nРозвідка Великої Британії вважає, що російське командування кине багатьох мобілізованих росіян у бій лише з мінімальним військовим вишколом. Такі підрозділи, ймовірно, страждатимуть через значні втрати. Такої ж думки у розвідці України: представник розвідки Міноборони Андрій Юсов зазначив, що мобілізація в росії буде відбуватись у декілька хвиль. Частину новомобілізованих із малою підготовкою відправляють фактично одразу на фронт для поповнення втрат, іще частину залишатимуть для створення нових підрозділів та формувань. Вже зараз від новомобілізованих росіян чи навіть тих, хто ще не мобілізований, надходить багато звернень на гарячу лінію для здачі в полон.\n\nЧи буде додаткова мобілізація в Україні? В Офісі президента вказують, що ні. Радник голови Офісу президента Михайло Подоляк зауважив, що на відміну від рф Україна є прагматичною країною і дивиться на «математику війни». «Ми точно знаємо, де скільки людей має бути. Беремо до уваги підготовку та моральний стан. Ми вже створили резерви через систему територіальної оборони та будемо активно використовувати їх», — сказав Подоляк.\n\n«Луцького терориста» засудили Луцький міськрайонний суд 26 вересня засудив до 13 років ув'язнення Максима Кривоша, який у 2020 році захопив автобус із заручниками в Луцьку. Кривоша визнали винним за всіма статтями: захоплення заручників, незаконне поводження зі зброєю, вчинення теракту і замах на життя правоохоронця. А втім, суд не дав чоловікові термін ув'язнення, який вимагало обвинувачення — 15 років. Також суд вирішив конфіскувати все майно засудженого.",
    "США \"поки не бачили\" доказів того, що Росія готується використати ядерну зброю – Білий дім": "На тлі погроз президента Росії Володимира Путіна застосувати ядерну зброю Сполучені Штати поки що не фіксували ознак того, що Москва готується вдатися до такого кроку.\n\nЯк повідомляє \"Європейська правда\", про це на брифінгу у вівторок заявила речниця Білого дому Карін Жан-П’єр.\n\n\"Що стосується доказів чи можливості (застосування ядерної зброї), станом на зараз ми їх не побачили. Ми, однак, сприймаємо ці загрози дуже серйозно, але ми поки не бачили підстав змінити щось у розгортанні власних ядерних сил\", – сказала вона.\n\nЯк відомо, вранці 21 вересня президент РФ Владімір Путін оголосив у Росії часткову мобілізацію та заявив, що \"не блефує\" погрозами застосування ядерної зброї, при цьому стверджуючи, ніби ядерні погрози почалися з боку країн Заходу, а не Кремля.\n\nЗахідні лідери засудили ядерну риторику Путіна, назвавши її небезпечною ескалацією та \"брязканням зброєю\".\n\nЗа даними ЗМІ, в західних столицях продумують плани реагування на випадок, якщо президент РФ Владімір Путін почне реалізовувати ядерні погрози щодо України - хоча вважають це дуже малоймовірним - та надсилають Кремлю попередження про наслідки.\n\nПрезидент України Володимир Зеленський сказав, що не вважає погрози Путіна блефом, акцентувавши на створенні силами РФ небезпеки для українських АЕС.\n\nВІДЕО ДНЯ\n\nПро можливі сценарії реагування Заходу читайте у статті \"ЄвроПравди\": Якою буде відповідь Заходу на ядерний удар РФ по Україні.",
    "Межа безумства. Чи наважиться Росія на ядерний удар": "Корреспондент.net, 26 вересня 2022, 19:15\n\nВолодимир Путін заявив, що його ядерні погрози не є блефом. Проте думки експертів щодо його щирості розходяться: ознакою \"фейковості\"цих заяв вважають мобілізацію, бо вона веде до затягування війни.\n\nДві реальності\n\nПитання довіри до нещодавніх ядерних погроз Росії є для світу надскладним. Виникає певне дежавю: ситуація дуже схожа на тривожні дні перед початком повномасштабного вторгнення Росії в Україну, коли українці та навіть світові лідери розділилися на дві різних частини. Більша частка вважала, що така війна у самому серці Європи ХХІ століття апріорі неможлива, менша ж готувалася до неї.\n\nНині все інакше. Як заявив в інтерв'ю французькому телеканалу CBS 25 вересня президент України Володимир Зеленський, Путін серйозно налаштований у питанні застосування ядерної зброї.\n\n\"Дивіться, можливо, вчора це був блеф. Але зараз це може бути і реальністю. Що таке сучасне застосування ядерної зброї чи ядерний шантаж? Вони обрали метою та окупували нашу АЕС та місто Енергодар. Там шість блоків… Це як шість Чорнобильських блоків. Кілька днів тому вони почали обстрілювати іншу, Південноукраїнську, АЕС. Снаряд упав за 300 метрів від станції, у будівлі вилетіли вікна та двері. Він хоче залякати весь світ. Не думаю, що він блефує\", - сказав глава держави.\n\nНа думку публіциста та політолога Андрія Пінтковського, Путін примкнув до \"яструбів\" у своєму оточенні та всерйоз почав думати про ядерний удар після повернення з саміту Шанхайської організації співробітництва (ШОС), де зазнав великого приниження як сторона, котра програє війну.\n\n\"Він зрозумів: продовження помірно фашистської лінії призведе до того, що соратники \"попросять\" його якось піти у тінь, бо їм легше буде домовлятись із Заходом без Путіна. Крім того, й народу можна пояснити, що винен у всьому Путін\", - сказав він у ефірі Еспресо.\n\nПри цьому військовий експерт, полковник запасу ЗСУ Олег Жданов згоден, що після проведення незаконних референдумів на загарбаних українських територіях Росія може законодавчо обумовити застосування тактичної ядерної зброї - при намаганні ЗСУ наступати далі. Проте, за його словами, реальності може бути дві.\n\n\"Погана - це те, що референдуми є розмінною монетою. Зараз він (Путін – ред.) їх \"проведе\" та поставить нам ультиматум: або він приймає ці землі до складу РФ, або ми сідаємо за стіл перемовин на умовах Росії, визнаємо їх російською територією. Якщо ми не погоджуємось, їх приймають до складу РФ, а якщо ми наступаємо, то завдається тактичний ядерний удар\", - зазначив він.\n\nПроте, за словами фахівця, тактичний ядерний заряд - найменший, існуючий у світі, це 0,4-0,8 кілотонни у снаряді калібром 152 чи 203 мм. У першому випадку радіус ураження від епіцентру ядерного вибуху - 15 км, він має форму еліпса у залежності від рози вітрів. Він призначений для пробиття пролому у глибоко ешелонованій обороні супротивника або ураження скупчень військових.\n\nТа навіть у разі його застосування, підкреслив О. Жданов, РФ миттєво \"виключать, як телевізор\" зі світового життя - починаючи від ООН та закінчуючи всіма можливими санкціями, нанесуть нищівного удару конвенційною зброєю по центру прийняття рішень у РФ.\n\nГарний же сценарій, додав О. Жданов, полягає у наступному: будуть торги щодо референдуму, Україна відмовиться від того, аби сідати за стіл перемовин і продовжить контрнаступ, а РФ не наважиться застосувати ядерну зброю - так, як це сталося у випадку з Кримом, де Росія лише зараз визнала наявність ударів ЗСУ та, в результаті, не відповіла нічим.\n\nАпокаліпсис відміняється тимчасово?\n\nРосійський опозиційний політик Геннадій Гудков каже, що уся ця метушня з референдумом направлена лише на одне: посилити психологічну атаку на світ, шантажуючи ядерною зброєю.\n\n\"Не бачу іншого сенсу. У Путіна сьогодні немає нічого, що він би міг протиставити світу, котрий допомагає Україні, увійшовши з нею у військову та політичну коаліцію. Світ обклав Росію, як вовка, червоними прапорцями санкцій. І все, що лишається Путіну - це шантажувати світ ядерною війною\", - відзначив він у коментарі 24 каналу.\n\nТа наскільки це відповідає дійсним намірам очільника Кремля?\n\n\"Моя думка (я можу бути неправий, бо не сиджу у Кремлі на нарадах та не зазираю Путіну в очі) - не може бути одночасно і мобілізація, і реальне приведення ядерних сил до бойової готовності, - продовжує політик. - Путін на сьогоднішній день поки ні до якого ядерного апокаліпсису не готовий, бо, по-перше, не хоче вмирати. І ось ця мобілізація зараз переслідує намір затягування війни: просто узяти світ змором, Україну, світове співтовариство, затягнути війну. Росія зараз перейшла до будівництва серйозної ешелонованої оборони. І тому вони прагнуть показати, що ця війна має продовжитись дуже довго, що у Росії є людський ресурс, зброя, хоч і не найсучасніша, але її багато. Російський ВПК зараз працює у три зміни, вони там розгорнули військове виробництво - патрони, снаряди, міни, стволи, бронемашини, що можуть, те й роблять».\n\nЗа словами Г. Гудкова, саме це й дозволяє стверджувати, що на даний час погрози прямого застосування ядерної зброї немає. Проте, якщо говорити про розвиток можливого сценарію, військова поразка Путіна неминуча: адже всім ресурсам загарбників є край. І вже зрозуміло, що об’єднаний світ впорається, бо сильніший від Росії.\n\n\"А якщо це так, то військова поразка Путіна - неминуча. І ось тут, як не дивно, виникає головний ризик\", - зауважив експерт\n\nПроте зараз, за його словами, Путін намагається якимось чином \"вискочити\" з війни та зберегти умовне обличчя.\n\n\"Це, звичайно, криваве обличчя ката, однак перед своєю цією \"шпаною\" йому якось треба виправдатись: навіщо він їх туди затяг, що він робив та чи зміг досягнути хоч однієї з цілей, які ставив. І ось він зараз хоче цього у будь-який спосіб досягти: посадити коаліцію, Україну за стіл перемовин, погрожуючи ядерною зброєю, мобілізацією мільйонів та вдаючи з себе безумця\", - додав він.\n\nОчільник Кремля, вважає Г. Гудков, має наразі завдання показати росіянам, який він \"крутий мачо\": майже проклав сухопутний коридор до Криму, захопив українські землі. І тому має ними, тобто росіянами, керувати необмежений час.\n\nОднак, навіть повернення російської армії до меж 23 лютого означає повну військову поразку Путіна. Якщо він цю задачу не вирішить - а він цього, на думку Г. Гудкова, не зробить - ось тут і виникає головна небезпека: підсанкційні високопосадовці з найближчого кола російського диктатора, позбавившись яхт, статків та можливості вільно подорожувати світом, відчують себе ошуканими - й намагатимуться його позбавитись у будь-який спосіб.\n\n\"Ось він чого боїться. Коли ця опція постане перед ним у повний зріст - тут буде найбільший ризик (ядерного удару - ред.). Та особисто я гадаю, що вони до цього часу або самі вирішать це питання, або все-таки страх вірної смерті від ядерного удару (у Путіна - ред.) виявиться сильнішим, і він намагатиметься знайти крайніх. Думаю, він поки не готовий померти від ядерного удару у відповідь, і це дає нам шанс\", - резюмував Г. Гудков.\n\nНа останок зазначимо: вночі 24 вересня США підняли в небо три літаки, призначені для відстеження польотів міжконтинентальних балістичних ракет (МБР). Востаннє вони здіймалися в повітря наприкінці квітня 2022 р., коли Росія проводила випробування МБР Сармат з космодрому Плесецьк. Й упродовж кількох місяців США також неодноразово попереджали Москву про серйозні наслідки у разі застосування ядерної зброї - і офіційно, й у приватний спосіб.\n\nПри цьому, НАТО обіцяє знищити Чорноморський флот РФ, якщо Росія й справді вдасться до ядерного терору. А прем’єр Великобританії Ліз Трасс ще у серпні відкрито заявляла про готовність завдати Росії ядерного удару у відповідь.\n\nІрина Носальська",
    "Росія: в Іркутській області резервіст вистрілив у військового комісара": "Резервіст в Усть-Ілімську Іркутської області Росії вистрілив у військового комісара – про це повідомляє російська служба Радіо Свобода з посиланням на місцеві телеграм-канали.\n\nВійськовий комісар госпіталізований із пораненнями, за повідомленнями, він у реанімації. Призовника затримала поліція – як повідомляє канал Mash, його звати Руслан Зінін, йому 25 років.\n\nЧитайте також: В окупованому Сватовому військові РФ вручають повістки людям, які досягли 18 років – Генштаб\n\nНевідомо, як саме Зінін проніс зброю в будівлю військкомату. За даними каналу Baza, металошукачів на вході не було.\n\nПісля того, як президент Росії Володимир Путін оголосив «часткову мобілізацію», в РФ почастішали випадки підпалів військкоматів та будівель адміністрацій.\n\nКрім того, в багатьох містах Росії почалися протести проти мобілізації, найбільш масштабні пройшли в Дагестані. На вечір 25 вересня на акціях загалом були затримані майже 2,5 тисячі людей.",
    "ISW: Путін навіть не намагався підготувати населення Росії до війни та мобілізації": "Президент РФ Володимир Путін не доклав жодних зусиль, щоб підготувати населення Росії до війни та до мобілізації.\n\nДжерело: американський Інститут дослідження війни (ISW)\n\nДеталі: Як пише ISW, російські високопоставлені чиновники і кремлівські глашатаї висміювали ідею того, що Росія вторгнеться в Україну, аж до самого початку вторгнення. Путін наполегливо продовжував називати вторгнення \"спеціальною військовою операцією\", а не війною, і не створював в Росії інформаційних умов для підготовки населення до мобілізації.\n\nІнформаційні промахи Путіна щодо цього особливо важливі, оскільки на російській землі немає ні українських військ, ні військ НАТО, і немає загрози вторгнення в російську глибинку. Зараз не 1812, 1914 або 1941 рік, і фактори, які сприяли мобілізації населення в попередніх російських війнах, просто відсутні в цій агресивній війні, хоч би як Путін представляв її своєму народу.\n\nАналітики зазначають, що Збройні сили Росії не створювали умов для ефективної широкомасштабної мобілізації принаймні з 2008 року і не створювали резервні сили, необхідні для миттєвої мобілізації. Швидких рішень цих проблем немає.\n\nПроцес мобілізації буде потворним, якість резервістів низькою, а їхня мотивація воювати, ймовірно, ще гіршою. Водночас відзначається, що система досить налагоджена, щоб військові комісари та інші російські чиновники могли знаходити людей і відправляти їх у навчальні частини, а потім на війну.\n\nПроблеми, що підривають зусилля Путіна з мобілізації росіян на боротьбу, зрештою, настільки глибокі та фундаментальні, що він не зможе розв'язати їх найближчими місяцями, а можливо, і роками. Ця мобілізація не вплине на перебіг війни у 2022 році і, імовірно, не матиме драматичного впливу на здатність Росії підтримувати нинішній рівень зусиль у 2023 році.\n\nВІДЕО ДНЯ\n\nНагадаємо: У липні аналітики ISW припустили, що Кремль наказав регіонам РФ формувати \"добровольчі батальйони\" для участі у війні в Україні.",
    "Росія нанесла ракетний удар по Первомайському на Харківщині: є загиблі, в місті частково зникла вода — Delo.ua": "Російська армія вдень 26 вересня нанесла ракетний удар по об’єкту цивільної інфраструктури в Первомайському Харківської області. Про це повідомив у Telegram-каналі начальник обласної військової адміністрації Олег Синєгубов.\n\nМи продовжуємо воювати з окупантом на інформаційному фронті, надаючи виключно перевірену інформацію та аналітику. Війна позбавила нас можливості заробляти, просимо Вашої підтримки. Підтримати delo.ua\n\nЗа його словами, є також і пошкодження критичної інфраструктури. Повністю зруйновано 2 приватні будинки. Від ракетного удару в місті загинула 15-річна дівчина.\n\n\"Російські окупанти підступно вдень завдали удару по цивільній інфраструктурі. Ще одне дитяче життя обірвали ці нелюди. Кожен воєнний злочин буде покараний!\" - написав він.\n\nЧитайте також Категорія Події Війна Війна Фото-матеріал Окупанти накрили ракетами Нікополь\n\nВ свою чергу, мер міста Микола Бакшеєв у своєму Telegram-каналі заявив про загиблих серед цивільного населення у множині, \"серед яких\" є і 15-річна дівчина, і висловив \"щирі співчуття родинам загиблих\".\n\nВін також додав, що саме з руйнуванням цивільної інфраструктури пов'язана відсутність водопостачання в приватному секторі. За словами Бакшеєва, аварійні бригаді працюють \"і по решті комунікацій\".\n\n\"У зв'язку з аварійною ситуацією тимчасово відключено водопостачання деяких вулиць старої частини міста. Відновлення водопостачання буде здійснено 27-28 вересня\", - зазначено в його повідомленні.\n\nНагадаємо також, що у військовій розвідці попередили, що Росія наразі готує і кібератаки на об’єкти критичної інфраструктури в Україні.",
    "росія хоче знищити Україну як державу й повернути зони впливу в Європі - Цимбалюк": "росія ніколи не була зацікавлена у мирі, вісім років готувалася до війни і зараз прагне знищити Україну та повернути зони впливу в Європі.\n\nПро це заявив постійний представник України при міжнародних організаціях у Відні Євгеній Цимбалюк під час відкриття Варшавської конференції з людського виміру, передає кореспондент Укрінформу.\n\n\"Рішення російського президента розпочати повну війну проти України стало показовим у багатьох аспектах. По-перше, і ми повинні сказати це максимально чітко, росія ніколи не була зацікавлена ​​ні в діалозі, ні в мирі. Вісім років москва була зосереджена на підготовці до війни\", - наголосив дипломат.\n\nВін також зауважив, що рф порушила всі зобов’язання та принципи, \"щоб виправдати внутрішні репресії та зовнішню агресію\".\n\n\"По-третє, і ми не повинні мати тут жодних ілюзій, кінцевою метою росії залишається знищити Україну як державу, винищити український народ і повернути зони впливу в Європу. І для цього кривавий російський режим вважає добрим будь-який засіб\", - наголосив український посол.\n\nЦимбалюк вказав на те, що весь світ шокований масовими звірствами, вчиненими російськими військами на захоплених територіях України.\n\n\"Масові позасудові страти, вбивства, тортури, зґвалтування та знущання з тіл, фільтрація та примусова депортація більше не є частиною найчорніших днів історії Європи - росія зробила це нашою новою реальністю. Буча, Ірпінь, Бородянка, Маріуполь, Ізюм та багато інших міст України поповнили список місць, де скоєні найжорстокіші злочини проти людства\", - наголосив він.\n\nЗа словами посла, для захисту спільного майбутнього та зупинення агресора \"потрібно діяти стійко, сильно та згуртовано\". Крім того, він наголосив, що надзвичайно важливо \"розірвати порочне коло безкарності росії\". У цьому зв'язку представник України вкотре закликав держави-учасниці ОБСЄ сприяти створенню спеціального міжнародного трибуналу для переслідування злочину агресії проти України.\n\nЯк повідомлялося, 24 лютого росія розпочала новий етап війни проти України – повномасштабний наступ. Ворог здійснює масовані обстріли та бомбардування українських міст та сіл.",
    "Блінкен: у США є план дій, якщо Росія застосує ядерну зброю": "США підготували план дій у разі, якщо Росія застосує ядерну зброю, повідомив в інтерв`ю CBS News держсекретар США Ентоні Блінкен, пише Liga.net.\n\nВін назвав безвідповідальною ядерну риторику російського диктатора Володимира Путіна. США публічно та в приватному порядку заявили росіянам, щоб вони припинили порожні розмови про ядерну зброю, каже Блінкен.\n\n\"Дуже важливо, щоб Москва почула від нас і дізналася від нас, що наслідки будуть жахливими, і ми ясно дали це зрозуміти\", – сказав держсекретар.\n\nБлінкен не став повідомляти подробиці наслідків, проте підтвердив, що США має план. Його запитали, чи це план запобігання третій світовій війні.\n\n\"Президент Байден вирішив, що ми робимо все можливе, щоб допомогти українцям захистити себе, згуртувати інші країни та чинити тиск на Росію. Ми також сповнені рішучості зупинити цю війну і не дати їй розширитися\", – відповів Блінкен.\n\n",
    "Росія знову атакувала Одесу трьома іранськими дронами-камікадзе Shahed-136: подробиці": "Усі ворожі дрони збила українська система протиповітряної оборони.\n\nПро це повідомляє ОК \"Південь\".\n\nРосія запустила дрони під час вечірньої повітряної тривоги в Одесі. Саме тоді місцеві жителі чули звуки вибухів.\n\n\"По Одещині ворог спрямував чергову атаку дронів-камікадзе. Всі три дрони-агресори знищені силами протиповітряної оборони\", - йдеться у повідомленні.\n\nРечник голови Одеської ОВА Сергій Братчук додав, що окупанти запустили саме іранські дрони Shahed-136.\n\nНагадаємо, в Одесі у понеділок, 26 вересня, пролунали вибухи.\n\nЧитайте також:",
    "Росія направила військову техніку до кордону з Грузією": "ФСБ росії повідомила про висування бронетранспортера до прикордонного пункту «Верхній Ларс» на кордоні з Грузією на той випадок, якщо люди, які стоять у черзі, вирішать прорвати кордон. Про це повідомив політичний емігрант Микола Левшиць.\n\n«БТР туди висунувся, але він викликаний не для виставлення блок-поста, це, грубо кажучи, резерв про всяк непередбачений випадок, якщо резервісти захочуть прорвати пункт пропуску і без оформлення будь-яких прикордонних формальностей залишити країну. Тільки із цією метою. Жодних блок-постів виставлятися не буде. КПП працює в штатному режимі, жодні обмеження щодо виїзду громадян чоловічої статі призовного віку не вводилися», — повідомили у Прикордонному управлінні ФСБ у Республіці Північна Осетія — Аланія.\n\nЗа повідомленням очевидців, біля прикордонного пункту напружена обстановка і туди прибув БТР із солдатами.\n\nНагадаємо, сьогодні на росії хлопець вистрілив у воєнкома.",
    "Росія проводить \"референдуми\" на окупованих територіях. Як це виглядає": "Росія проводить \"референдуми\" на окупованих територіях. Як це виглядає\n\n24 вересня 2022\n\nНа окупованих Росією територіях Донецької, Луганської, Херсонської та Запорізької областей 23-27 вересня відбуваються квазіреферендуми про приєднання до РФ.\n\n\"Голосують\" на новостворених виборчих дільницях, за місцем проживання, а десь - навіть \"онлайн\".\n\nТак званий референдум засудили більшість лідерів провідних країн світу та міжнародні організації.\n\nВ Україні та в інших державах вважають його юридично нікчемним і бутафорським.",
    "Росія видала багато десятків тисяч призовних листів, на бази почали надходити перші мобілізовані, – міноборони Великої Британії": "Підготувати їх належним чином не зможуть, тож призовники поїдуть на передову після мінімального навчання.\n\nНа російські військові бази почали надходити перші частини призваних у межах мобілізації. Вже видано багато десятків тисяч призовних листів.\n\nПро це йдеться у звіті міністерства оборони Великої Британії, оприлюдненому в твіттері. Військові вважають, що Москва зіткнеться з матеріально-технічною і адміністративною проблемами щодо забезпечення навчання військ.\n\nНа відміну від більшості західних армій, армія РФ проводить початкову підготовку соладтів низького рівня в межах оперативних підрозділів, а не у навчальних закладах.\n\n\"Як правило, один батальйон кожної російської бригади залишається в гарнізоні, якщо інші два будуть розгорнуті та можуть надати інструкторів для навчання новобранців або підкріплення. Однак Росія розгорнула багато з цих третіх батальйонів в Україні\", – зазначили військові.\n\nЧимало з цих призваних військ не матиме військового досвіду. Відсутність інструкторів і поспіх, з яким РФ почала мобілізацію, свідчить, що багато призовників відправляться на передову з мінімальною підготовкою.\n\nLatest Defence Intelligence update on the situation in Ukraine - 26 September 2022\n\n\n\nFind out more about the UK government's response: https://t.co/qJ9KOiz3lB\n\n\n\n🇺🇦 #StandWithUkraine 🇺🇦 pic.twitter.com/a84C4tDfep — Ministry of Defence 🇬🇧 (@DefenceHQ) September 26, 2022\n\nНагадаємо, Путін оголосив так звану часткову мобілізацію 21 вересня. Росіяни відреагували на це масовими втечами за кордон. Згідно з офіційними заявами, призвати мають 300 000 осіб, втім, за даними журналістів, насправді хочуть мобілізувати понад мільйон.\n\nТе, що призовники поїдуть на війну в Україну, не приховується, російський міністр оборони сказав, що мобілазція організована \"для контролю\" над окупованими територіями України.\n\n",
    "Нова стіна ілюзій Путіна. Яку реальність Кремль створює для росіян": "Нова стіна ілюзій Путіна. Яку реальність Кремль створює для росіян 26 вересня, 22:00 Ексклюзив НВ Тімоті Снайдер: Путін знає, що більшості росіян насправді наплювати на Україну (Фото:REUTERS)\n\nТе, що робить зараз Росія, не що інше, як медіа екзерсиси. Про що йдеться?\n\nПісля того, як Україна перейшла в наступ, Росія спочатку оголосила, що більше не намагатиметься проводити «референдуми» на території, яку вона окупує в Україні. Потім, відразу після виступу Путіна, ця політика різко змінилася і було сказано, що «референдуми» будуть проведені — більш-менш миттєво, негайно, в умовах війни. Люди намагаються знайти спосіб говорити про цю нісенітницю, не використовуючи слово «референдум», яке в цьому контексті є пропагандою, що явно вводить в оману, якщо не сказати більше.\n\nВідео дня\n\nНайкраще розцінювати те, що відбувається, як медійну подію. Немає не лише юридичних підстав говорити про «референдум», але мало фактичних підстав говорити навіть про «фіктивний референдум». Фіктивне — це щось сумбурне й погано організоване, але хоча б існує насправді. Те, що робить Росія, — не що інше, як медіа екзерсиси, покликані сформувати думку людей про окуповану Росією територію України.\n\nНасамперед, у принципі незаконно проводити референдуми під час збройного конфлікту та під загрозою застосування сили. І це достатня причина, щоб повністю ігнорувати ці «медійні екзерсиси». Але це лише зовнішня частина проблеми. У разі їх проведення референдуми справді є незаконними. Але треба бути обережними: навіть коли ми говоримо «незаконний референдум», ми не зовсім добираємося до суті речей. Ми можемо переконати себе, що якесь голосування відбулося з якимись помилками.\n\nАле для проведення виборів потрібна інфраструктура. Там немає цієї інфраструктури. Хоча ми, безперечно, побачимо фотографії стареньких, які тримають у руках аркуші паперу, репортерам неправильно говорити про «голосування».\n\nЦя жалюгідна постмодерністська імпровізація не переконає нікого, окрім Росії\n\nБа більше: навіть якби росіяни справді мали інфраструктуру для голосування, якої в них немає; і навіть якби вони мали намір змусити людей на окупованих територіях голосувати, чого вони не роблять; вони не могли б їх проводити, тому що вони фактично не контролюють сукупність жодного регіону, на яких, як вони стверджують, відбувається голосування.\n\nНіякого значущого голосування не було, і не могло бути. Реальна ситуація не має нічого спільного з українцями чи з тим, як вони можуть голосувати. Це пов’язано з потребами, які відчуває Путін. Росія програє війну, і Путіну потрібна нова стіна ілюзій. Подібно до тиранів скрізь і за всіх часів, він зробив фатальну помилку, і тому його остання дія — домогтися того, щоб вона стала фатальною і для його власного народу. Путіну треба спрямувати в Україну російські резерви, і йому потрібна історія про те, чому він це робить — крім того, що це через те, що його війна була помилкою, а Росія програє. Історія полягає в тому, що наступальна війна Росії з метою знищення України насправді є оборонною війною для захисту Батьківщини. Для цієї історії йому й потрібні ці «медіа екзерсиси».\n\nПутін знає, що більшості росіян насправді начхати на Україну, вона їх хвилює хіба що в тому сенсі, що вони насолоджуються війною по телебаченню. Але війна йде так погано, що телевізійну версію важко підтримувати. Путіну потрібно, щоби деякі росіяни встали з дивана і почали воювати, і він оголосив «часткову мобілізацію». Щоб переконати російських чоловіків воювати, а їхні сім'ї не бунтувати, він змінив свою характеристику війни. Колись це була спецоперація, яка мала знищити Україну за три дні. Нині триває грандіозна боротьба із захисту цивілізації тощо. Але оборонна війна має вестися на території Росії.\n\nОтже, Путін має представити українську територію, яку українці хочуть повернути як територію Росії, і, отже, йому потрібні «медіа екзерсиси» для того, щоб вдавати, що «референдуми» відбулися, і що люди в українських регіонах хочуть приєднатися до Росії. Presto-chango-russo — чарівне російське перетворення — бажання тирана, кілька рядків сценарію на російському телебаченні, кілька закодованих рядків на сайтах російських ЗМІ — і території стають російськими! Ця жалюгідна постмодерна імпровізація не переконає нікого, крім Росії, і, можливо, навіть не переконає самих росіян. Але тепер, коли Путін ухвалив таке рішення, необхідно продовжити роботу зі ЗМІ на підтримку його чарівних думок.\n\nІ російські ЗМІ просто оголосять, що (приблизно) 97% жителів Донецької області хочуть приєднатися до Росії, у Луганській — 96%, у Запорізькій — 86%, у Херсонській — 80%. Ці числа будуть вигадані, взяті з повітря. Вони вже є у якомусь файлі. Наводити ці цифри у поєднанні зі словами «референдум» або «голосувати» — не більше причин, ніж вірити моїй заяві, зробленій тут, про те, що 97% жителів Брукліна бажають приєднатися до Міссісіпі.\n\nГоворити про те, що такі цифри неправдоподібні, немає сенсу, тому що вони просто вигадані. Коли ми вже знаємо, що щось вигадане, ми зазвичай не зупиняємося, щоб піти далі і подумати, могли б повірити в це. Але так, вигадки, представлені в медійних екзерсисах, будуть неправдоподібні. І це навмисно. Принцип роботи російської передвиборчої пропаганди полягає в тому, щоб збрехати, коли всі знають, що це брехня, а потім силою показати, що немає альтернативи тому, щоб жити так, ніби ця брехня була правдою. Отже, ми отримаємо північнокорейські числа, бо так працює ця система.\n\nТож ці медійні екзерсиси російських ЗМІ — абсурдні. Але вони не смішні. Вони просто непристойні.\n\nА як щодо мертвих? Як щодо більш ніж 100 000 українців, убитих росіянами у Маріуполі? Як ми маємо ставитися до їхніх «голосів»? Що можна сказати про більш ніж три мільйони громадян України, насильно депортованих до Росії, багато з яких зараз перебувають у таборах? У регіонах, де проводилися ці медійні екзерсиси, Росія знищувала місто за містом. Скрізь, де Росія окупувала територію, вона залишає по собі братські могили. Коли я був в Україні кілька тижнів тому, я відвідав одну з них, а також будинки людей, які втратили членів сім'ї. Поки я був в Україні, українська армія звільнила більшу частину Харківщини, і тепер ми знаємо про інші масові поховання, наприклад, в Ізюмі.\n\nТакий світ, де проводилися медійні екзерсиси. Коли Росія стверджує, що переважна більшість українців хочуть приєднатися до Росії, вона стверджує, що українцям подобаються братські могили, українцям подобаються тортури, українцям подобається депортація, українцям подобається, коли їхні будинки руйнуються, а їхні міста стираються з землі.\n\nМедійні екзерсиси російських ЗМІ, що продовжуються («референдуми»), — це просто непристойність. Коли російські ЗМІ оголосять про вигадані «результати», Москва стверджуватиме, що українці хочуть відсвяткувати геноцид, що триває, приєднавшись до країни, яка його здійснює. Така спроба публічного приниження огидна. Екзерсиси російських ЗМІ — не що інше, як елемент воєнних злочинів Росії, які тривають.\n\nПереклад НВ\n\nПублікується з дозволу автора. Вперше надруковано на snyder.substack.com\n\nПриєднуйтесь до нашого телеграм-каналу Погляди НВ\n\n\n\nПриєднуйтесь до нас у соцмережах Facebook, Telegram та Instagram.",
    "\"Росія припинить воювати - не буде війни, але якщо Україна припинить воювати - не буде України\", - Блінкен. Ключові заяви Радбезу ООН": "В Нью-Йорку завершилось засідання Ради Безпреки ООН, присвячене підтримці миру та безпеки в Україні. Засідання проходило на рівні міністрів закордонних справ країн Радбезу ООН. Окрім постійних членів, до слова запросили також міністра закордонних справ України Дмитра Кулебу, та представників інших європейських держав, а також Прокурора Міжнародного кримінального суду Каріма Хана.\n\nКиївський безпековий договір забезпечить багаторівневий механізм гарантій безпеки України – Кулеба\n\nЗа словами міністра закордонних справ України, щоб завершити російську війну, міжнародна спільнота має взяти на озброєння план дій президента України Володимира Зеленського, оголошений під час виступу на Генасамблеї ООН.\n\n“Україна розробила Київський безпековий договір, який пропонує сучасний багаторівневий механізм гарантій безпеки України до моменту її вступу в НАТО [...] Ми дивимось на це як універсальний механізм, який можна розглядати та застосовувати в інших країнах і контекстах для зміцнення регіональної та глобальної архітектури безпеки”, - заявив очільник українського МЗС.\n\nСьогодні кожен українець – це зброя, готова захищати Україну та принципи, закріплені в Статуті ООН\n\nТакож виступаючи в стінах Ради безпеки ООН, Кулеба підкреслив, що оголошена російським президентом мобілізація не допоможе Москві виграти розгорнуту нею війну.\n\n“24-го лютого, коли Росія атакувала Україну з усіх боків, протягом першої доби десятки тисяч українців повернулися з-за кордону, щоб захищати свою країну. А що сталося протягом першої доби після оголошення президентом Путіним мобілізації? Сталося зворотнє - тисячі росіян забронювали авіаквитки на міжнародний рейси, щоб покинути Росію. [...] Сьогодні кожен українець – це зброя, готова захищати Україну та принципи, закріплені в Статуті ООН. Росія зазнає поразки і понесе повну відповідальність за злочини агресії та військові злочини, злочини проти людяності та геноцид”, - заявив український дипломат.\n\nСвоєю чергою, очільник Держдепартаменту США, Ентоні Блінкен укотре наголосив, що війну може зупинити лише Росія - країна, яка її розпочала.\n\n“Одна людина обрала цю війну, одна людина може закінчити її. Тому що, якщо Росія припинить воювати, не буде війни, - але якщо Україна припинить воювати, не буде України. Тому ми продовжуватимемо підтримувати Україну поки вона захищає себе та зміцнює свої позиції для досягнення дипломатичного рішення на справедливих умовах за столом переговорів”, - заявив державний секретар США.\n\nДипломатія не може і не повинна використовуватися як примус, щоб нав’язати Україні врегулювання, яке суперечить Статуту ООН\n\nАмериканський дипломат також наголосив, що хоч міжнародна спільнота і наполягає на дипломатичному вирішенні конфлікту, не може бути примусом для здачі українських територій.\n\n“Як неодноразово заявляв президент Зеленський, «дипломатія є єдиним способом покласти край цій війні». Але дипломатія не може і не повинна використовуватися як примус, щоб нав’язати Україні врегулювання, яке суперечить Статуту ООН, або заохочує Росію за її порушення. Президент Путін робить власний вибір. Тепер усі інші країни повинні сказати президенту Путіну, щоб він припинив цей жах, який він розпочав”, - наголосив Блінкен.\n\nБудь-яка анексія території держави іншою державою внаслідок загроз або прямого застосування сили є порушенням Статуту ООН і міжнародного права\n\nНатомість генсек ООН Антоніу Гутерріш назвав російські плани проведення так званих «референдумів» на окупованих територіях прямим порушенням Статуту ООН.\n\n“Я також глибоко стурбований повідомленнями про плани організувати так звані «референдуми» в областях України, які зараз непідконтрольні уряду. Будь-яка анексія території держави іншою державою внаслідок загроз або прямого застосування сили є порушенням Статуту ООН і міжнародного права. Тисячі українських мирних жителів, у тому числі сотні дітей, були вбиті та поранені, переважно внаслідок російського бомбардування міських районів”, - наголосив генеральний секретар ООН.\n\nОкрім того, за словами Гутерріша, російська агресія як ніколи наблизила ризик ядерної війни.\n\n“Війна Росії в Україні не має ознак припинення. За останні сім місяців ми бачили невимовні страждання та спустошення. Останні події є небезпечними та тривожними. Як я казав із самого початку, ця безглузда війна має необмежений потенціал завдати жахливої шкоди – в Україні та в усьому світі. Ідея ядерного конфлікту, колись немислима, стала предметом дискусій. Це саме по собі абсолютно неприйнятно. Усі держави, що володіють ядерною зброєю, повинні знову взяти на себе зобов’язання щодо невикористання та повної ліквідації ядерної зброї”, - заявив Гутерреш.\n\nВиправдовуючи політику Москви, Міністр закордонних справ РФ Сергій Лавров під час своєго виступу у черговий раз назвав Революцію Гідності 2014-го року \"державним переворотом\", в наслідок якого частини Луганської, Донецької областей, а також Кримський півострів добровільно вирішили відділитися від України.\n\nТакож російський дипломат заявив, що київська влада цілеспрямовано обстрілювала власні території на Сході України протягом останніх восьми років. Окрім того, попри офіційне визнання Москвою так званих самопроголошених республік \"Л/ДНР\", Лавров під час засідання Радбезу ООН заявив, що саме Київ не виконував Мінські домовленості.\n\nНа засіданні Ради, прокурор Міжнародного кримінального суду (МКС) Карім Хан сказав, що є «вагомі підстави» вважати, що в Україні були скоєні злочини, які підпадають під юрисдикцію суду. До кометенції Гаазького суду входять воєнні злочини, злочини проти людяності, геноцид та злочини агресії.\n\nХан зазначив, що пріоритетами розслідування МКС є навмисні напади на цивільні об'єкти та переміщення населення з України, включно з дітьми.\n\nЗгідно з американськими даними, російська влада \"допитала, затримала і примусово депортувала\" до 1,6 мільйона українців до Росії з моменту вторгнення.\n\nДивіться також: Ми будемо солідарними з Україною - Байден в ООН.",
    "Генштаб: Росія за добу на війні в Україні втратила 400 військових": "Росія за останню добу втратила близько 400 своїх військових у війні проти України, найбільше – на Краматорському і Донецькому напрямках, повідомив Генеральний штаб Збройних сил України вранці 25 вересня.\n\nЗагалом від початку повномасштабного вторгнення російські сили втратили близько 56 700 військових, а також:\n\nтанків ‒ 2275 (13 за останню добу)\n\nбойових броньованих машин ‒ 4832 (+25)\n\nартилерійських систем – 1368 (+7)\n\nРСЗВ – 328 (+1)\n\nзасоби ППО ‒ 171 (+1)\n\nлітаків – 259 (+4)\n\nгелікоптерів – 220\n\nБПЛА оперативно-тактичного рівня – 966 (+10)\n\nкрилаті ракети ‒ 241 (+1)\n\nкораблі /катери ‒ 15\n\nавтомобільної техніки й автоцистерн – 3701 (+20)\n\nспеціальна техніка ‒ 130 (+;).\n\n21 вересня Росія вперше за останні шість місяців назвала свої втрати у війні проти України. Міністр оборони Росії Сергій Шойгу заявив, що втрати російської армії у війні в Україні становлять 5937 загиблих.\n\nЗа даними Пентагону на 9 серпня, від початку повномасштабної війни в Україні загинули чи зазнали поранення 70-80 тисяч російських військовослужбовців.\n\nМіністр оборони Великої Британії Бен Воллес 5 вересня заявив, що втрати російської армії під час повномасштабного вторгнення в Україну сягнули 25 тисяч осіб убитими.\n\nПеревірити дані про втрати в умовах бойових дій неможливо.",
    "Росія готує кібератаки на об’єкти критичної інфраструктури України та її союзників — Delo.ua": "Російська влада зібрала хакерів, які мають здійснити масовані кібератаки на об’єкти критичної інфраструктури українських підприємств й установ критичної інфраструктури держав-союзників України.\n\nМи продовжуємо воювати з окупантом на інформаційному фронті, надаючи виключно перевірену інформацію та аналітику. Війна позбавила нас можливості заробляти, просимо Вашої підтримки. Підтримати delo.ua\n\nПро це 26 вересня повідомило Головне управління розвідки Міноборони України.\n\nРозвідка з'ясувала, що основною ціллю ворога є підприємства енергетичної галузі. При цьому хакери використають досвід кібератак на енергосистеми України 2015 та 2016 років.\n\n\"Цим ворог спробує посилити ефект ракетних ударів по об’єктах електрозабезпечення насамперед у східному та південному регіонах України. Командування окупантів переконано, що це призведе до сповільнення наступальних дій українських Сил оборони\", — зазначили в ГУР.\n\nПаралельно з цим росіяни збільшать інтенсивність DDoS-атак на критичну інфраструктуру найближчих союзників України. Розвідка попереджає, що найбільше ворог намагатиметься завдати шкоди об’єктам критичної інфраструктури Польщі та країн Балтії.\n\nРаніше Держспецзв'язку повідомляла про нову кібератаку на державні організації України через розсилку електронних листів. Листи мають вкладення у вигляді XLS-документа, що містить макрос, активація якого призведе до створення на комп'ютері та запуску файлу \"write.exe\".\n\nНапередодні цих повідомлень хакери атакували українських телеком-провайдерів через листи про \"допомогу сім'ям зниклих військових\"",
    "Росія: Пригожин вперше визнав, що є засновником ПВК «Вагнера»": "Російський бізнесмен Євген Пригожин вперше публічно визнав свій зв’язок із так званою приватною військовою компанією «Вагнера» – компанією найманців, які беруть участь у війнах в Україні, Сирії та низці конфліктів в Африці, зокрема громадянській війні в Лівії. Раніше низка журналістських розслідувань пов’язувала бізнесмена з цією групою, проте він завжди це заперечував.\n\nУ відповіді на сайті групи компаній «Конкорд», яка йому належить, Пригожин заявив, що сам створив ПВК у 2014 році. За його словами, він зібрав компанію «на одному з полігонів» після того, як нібито переконався у неефективності підтримки наявних формувань, які планували брати участь у війні на сході України.\n\nЧитайте також: Українська кіберармія зламала сайт «групи Вагнера» і скопіювала дані найманців – Мінцифри\n\nЗа словами Пригожина, він довгий час уникав визнання зв’язку з групою, щоб не підставити її учасників, яких він назвав «основою російського патріотизму». Він назвав найманців героями, які «захищали сирійський народ, інші народи арабських країн, знедолених африканців та латиноамериканців».\n\nРаніше Євген Пригожин заперечував свою причетність до ПВК Вагнера і позивався до журналістів, які називали його власником компанії, нагадує російське видання «Медуза». Наприклад, у серпні 2022 року Пресненський суд Москви визнав недостовірними слова колишнього головного редактора радіостанції «Эхо Москвы» Олексія Венедіктова про те, що Пригожин є власником ПВК.\n\nКрім позовів до тих, хто називав його власником ПВК, Пригожин влітку 2022 року скористався правом на забуття, щоб прибрати з видачі пошукових систем у Росії матеріали про його зв’язки з угрупованням.\n\nЧитайте також: «Це абсолютно незаконно»: російський правозахисник про вербування ув’язнених на війну проти України\n\nУ 2019 році видання The Bell у своєму розслідуванні стверджувало, що Пригожина було залучено до створення групи Вагнера з ініціативи Генерального штабу російської армії. За словами їхніх джерел, ідея створення приватної військової компанії з’явилася в Генштабі після закритої зустрічі із творцем однієї з перших у світі ПВК Ебеном Барлоу.\n\nНа озброєнні ПВК «Вагнера», крім стрілецької зброї, складається важка техніка, артилерія та військова авіація. Російське законодавство формально не дозволяє створення таких військових компаній, Кремль зв’язок з ПВК заперечує.",
    "Польща пропонує вигнати Росію з МАГАТЕ": "Міністерка клімату та навколишнього середовища Польщі Анна Москва в понеділок закликала призупинити членство Росії у Міжнародному агентстві з атомної енергії, якщо її війська не покинуть Запорізьку атомну електростанцію.\n\nПро це повідомляє \"Європейська правда\" з посиланням на \"Польське радіо\".\n\nПід час 66-ї Генеральної конференції МАГАТЕ у Відні представниця Польщі наголосила, що Росію потрібно змусити дотримуватися міжнародного права, й запропонувала для цього підготувати більш жорсткі санкції.\n\n\"Якщо це не спрацює, виженімо їх (Росію) із цієї поважної організації. Її метою є безпека атомних об’єктів, а також свобода та солідарність. Це наш великий іспит, перевірка на довіру, історія нас розсудить. Нам давно пора діяти. Давайте доведемо, що \"Атом заради миру\" – це не порожнє гасло, і воно справді працює\", – сказала Москва.\n\nМіністерка польського уряду нагадала, що присутність російських військових на території Запорізької АЕС підтвердила місія МАГАТЕ, співініціатором якої була Польща.\n\nРаніше рада керуючих Міжнародного агентства з атомної енергії ухвалила резолюцію із вимогою до Росії припинити окупацію Запорізької атомної електростанції.\n\nНагадаємо, ситуація на ЗАЕС опинилася у центрі уваги з початку серпня, коли російські військові почали обстріли станції. Росія відкинула заклики про демілітаризацію атомної станції, під приводом, що має \"захищати її\" від провокацій, та звинувачує в обстрілах Україну.\n\nПісля нетривалої місії на ЗАЕС експерти МАГАТЕ представили звіт, у якому підтвердили, що Росія розмістила \"військовий персонал, транспортні засоби та обладнання в різних місцях станції.\n\nПісля цього Рафаель Гроссі закликав негайно припинити обстріли в районі окупованої Запорізької АЕС і створити \"зону безпеки\" довкола неї, наголошуючи, що перебої з електропостачанням станції підвищують загрозу аварії.",
    "Росія мобілізувала 60 тисяч осіб в окупованому Криму": "Кримськотатарський Ресурсний Центр повідомляє, що в тимчасово окупованому Криму росіяни роздають повістки в районах компактного проживання кримських татар. Пресслужба ГО на своїй сторінці в Facebook зазначає, що окупанти вже мобілізували 60 тисяч мешканців півострова.\n\n\"Мобілізованих осіб відвезли до навчання на полігони у смт. Перевальне та Козачу Бухту у м. Севастополь\", - йдеться в повідомленні.\n\nТам нагадують, що за правилами повістки повинні роздавати лише військовозобов'язаним, хто перебуває у запасі до 35 років, і тим, хто був старшинами і сержантами. Та насправді \"повістки дають і тим, хто служив при Україні, і навіть 53-річним відставним. Стоять машини Росгвардії і прямо на вулиці видають повістки всім поспіль\".\n\nRelated video\n\nНагадаємо, представники \"Крим SOS\" повідомляють, що у Криму 90% повісток вручають кримським татарам, через що вони вимушені виїжджати в Грузію, Казахстан, Вірменію та Білорусь. В організації попереджають, що ситуація на півострові може перетворитися на геноцид.",
    "Росія затримала японського консула за \"шпигунство\"": "Російська ФСБ заявила про затримання співробітника генерального консульства Японії у Владивостоці Мотокі Тацунорі.\n\nПро це повідомляють росЗМІ.\n\nСтверджується, що дипломат нібито \"був затриманий на місці злочину під час отримання відомостей обмеженого поширення про актуальні аспекти співпраці Росії з однією з країн Азіатсько-Тихоокеанського регіону, вплив санкційної політики Заходу на економічну ситуацію в Приморському краї\".\n\nПропагандисти стверджують, що японський дипломат визнав свою провину. Консула оголосили персоною нон ґрата. Японії заявлено протест дипломатичними каналами.\n\nЗазначимо, що затримання японського консула \"співпало\" із запровадженням Токіо нових санкцій проти РФ. Сьогодні Японія заборонила експортувати до Росії товари, пов'язані з хімічною зброєю.\n\nЧитайте також:",
    "Путін хоче, щоб Захід поважав Росію": "Самопроголошений президент Білорусі Олександр Лукашенко на зустрічі з президентом Росії Володимиром Путіним заявив, що Росія та Білорусь не терпітимуть приниження від Європи, хоча майбутнє у співпраці, а Путін закликав Захід поважати Росію.\n\nДжерело: білоруське провладне інформагентство \"Белта\", російське пропагандистське інформагентство \"РИА \"Новости\"\n\nПряма мова Лукашенка: \"Європа, якщо вона відшуміла (я про тих за океаном не кажу), нехай вони думають. Я їм уже тричі сказав, що їхнє майбутнє разом із нами. Разом із Росією, де є все, що їм треба. А в них є те, що ми можемо в них купити. Що їм ще треба? Просто треба приймати відповідальні рішення. Не хочуть - не треба\".\n\nДеталі: У свою чергу Путін, коментуючи слова Лукашенка, закликав Захід з повагою ставитись до Росії. \"З повагою до нас (РФ) ставитися\" ,- сказав Путін.\n\nЩо було раніше: Самопроголошений президент Білорусі Олександр Лукашенко 26 вересня полетів до лідера країни-агресора Володимира Путіна в Росію, де вони обговорюють \"непростий період\" і дякують людям \"за розуміння\".\n\nСлухайте також:\n\nСлухайте подкаст \"Кляті питання\": Apple Podcasts | Google Podcasts | Soundcloud | Overcast | АБУК | НВ. Подкасти",
    "Куди цілитиметься Росія та який вигляд може мати ядерний удар по Україні: прогноз аналітиків": "Російська армія зазнає в Україні поразки. Тому чутки про те, що Путін наважиться застосувати ядерну зброю, продовжують поширюватися. Експерти висловлюють різні думки щодо цього.\n\nЖурналісти французької агенції AFP поговорили з кількома експертами та офіційними особами про можливі сценарії того, що може статися, якщо Росія вирішить застосувати ядерну зброю.\n\nАналітики кажуть, що Москва, можливо, розгорне одну або кілька тактичних або бойових ядерних бомб.\n\nТакож читайте Путін до 15 листопада хоче закінчити війну: Жданов розповів про плани Росії\n\nЦе стрілецька зброя потужністю від 0,3 до 100 кілотонни порівняно з 1,2 мегатонни найбільшої стратегічної боєголовки США або 58-мегатонної бомби, випробуваної Росією 1961 року.\n\nВійськовий експерт із програми міжнародної безпеки CSIS у Вашингтоні Марк Канчіан каже, що Росія, найімовірніше, не використовуватиме ядерну зброю на лінії фронту. За його словами, щоб захопити 32 км території, може знадобитися 20 невеликих ядерних бомб — це незначна перевага за величезних ризиків застосування ядерної зброї.\n\nАбо ж Путін може обрати більші руйнування та смерть й атакувати українську військову базу, або вдарити по міському центру, спричинивши масові втрати.\n\n\"Такі сценарії, ймовірно, були б спрямовані на розкол НАТО та глобального консенсусу проти Путіна\", — вважає колишній експерт з ядерної політики Білого дому Джон Вольфсталь.\n\nЕксперти кажуть, що у Заходу не буде іншого виходу, як відповісти, і що відповідь має надійти від НАТО як групи, а не Сполучених Штатів окремо.\n\n\"Будь-яка відповідь повинна забезпечити як те, що військова ситуація для Путіна не покращилася внаслідок такого удару, так і те, що його політичне, економічне та особисте становище внаслідок цього постраждало\", – сказав Вольфшталь.\n\nДеякі експерти припускають, що ефективнішою відповіддю на російську ядерну атаку буде зростання військової та дипломатичної підтримки України і постачання Києву більшої кількості летальної зброї для атак на РФ.\n\nНапередодні президент Володимир Зеленський заявив, що погрози Путіна використати ядерну зброю можуть стати реальністю. Як вважає глава держави, Путін уже не блефує. При цьому світ продовжує утримувати його від використання ядерної зброї.\n\nЗазначимо, що раніше американський бригадний генерал у відставці Кевін Раян говорив, що Путін від розпачу може застосувати ядерну зброю в Україні. На його думку, російський президент, ймовірно, відчуває тиск, щоб зробити щось радикальне. Успіхи українського контрнаступу можуть стати тригером, який підштовхне главу Кремля натиснути \"червону кнопку\".\n\nПогрози ядерним ударом: як світ зможе протистояти Путіну\n\nЧитайте також:",
    "Росія: поліція розігнала мітинг проти мобілізації у Махачкалі": "Поліція у Махачкалі, столиці російського регіону Дагестан, 25 вересня розігнала мітинг проти мобілізації, оголошеної президентом Росії Володимиром Путіним. В акції у центрі міста брали участь щонайменше 100 людей, затримувані вступали в сутички з поліцією, повідомляє проєкт Радіо Свобода Кавказ.Реалії.\n\nУчасники мітингу, серед яких було багато жінок, кричали «Ні війні!» і «Наші діти – не добриво!». Поліція затримувала деяких із них, частину протестувальникам вдалося відбити, випливає із відеозаписів очевидців.\n\nПоліція діяла жорстко, на відео з місця подій видно удар поліцейського по обличчю однієї з демонстранток і напад підполковника поліції на затриманого, якого конвоювали двоє поліцейських. Також опубліковано відеофрагмент, на якому чоловік у цивільному стріляє у повітря на площі, де зібралися жінки і діти.\n\nЗатримання були масовими, передає телеграм-канал «Горець», але точна кількість затриманих поки невідома. З фотографії «Кавказького вузла» випливає, що до 8-ої вечора площа, де проходив протест, була зачищена, там чергують співробітники силових органів.\n\nУ неділю масові протести проти мобілізації розпочалися одразу в кількох регіонах Росії. Видання «Агентство» зазначає, що основний склад протестувальників у Дагестані, Кабардино-Балкарії та Якутії становили жінки – матері й дружини чоловіків, яким прийшли мобілізаційні повістки.\n\nГолова Дагестану Сергій Меліков вдень 25 вересня закликав «виправити помилки» мобілізації. За його словами, в армію не повинні потрапити студенти, батьки багатодітних сімей і «хлопці, які ніколи не тримали в руках автомат». 24 вересня голова Якутії Айсен Ніколаєв заявив, що «помилково мобілізованих» необхідно повертати з армії.\n\nПротести у Росії почалися через кілька годин після того, як Путін 21 вересня оголосив про часткову військову мобілізацію, що має на меті підтримати російські сили, які воюють в Україні. Під час перших протестів затримали понад 1300 людей, декому вручали повістки.\n\nПісля оголошеної в Росії мобілізації 21 вересня росіяни почали масово скуповувати квитки за кордон, а також намагатися виїхати з країни наземним транспортом. Кілометрові затори сформувалися на кордоні з Казахстаном, Монголією і Грузією.\n\nУ деяких регіонах мобілізація відбувається в екстреному порядку на тлі паніки місцевого населення. Російська влада заявила про намір мобілізувати 300 тисяч резервістів, але за повідомленнями ЗМІ, реальна цифра може перевищити мільйон людей.\n\nРосійське видання «Верстка» стверджує з посиланням на джерела, що в Росії може бути запроваджений воєнний стан. Такий план два джерела, близькі до Кремля, назвали «небажаним, але можливим». Введення такого режиму приведе, зокрема, до посилення заборони масових акцій протесту.",
    "Жодна ракета не наблизить росію до мети - Зеленський показав обстріляну Салтівку": "Президент Володимир Зеленський переконаний, що росія не зможе ракетами підкорити Україну, але такими обстрілами наближає себе до міжнародної ізоляції та економічної деградації.\n\nПро це він написав у Телеграмі, опублікувавши підбірку фото результатів ракетних ударів по житловому району Харкова — Салтівка, передає Укрінформ.\n\n￼\n\n“Харків. Салтівка. Великий і мирний спальний район. Був таким, поки не прийшла росія. Але жодна ракета не наблизить державу-терориста до її мети. Підкорення України не станеться. Натомість кожна ракета наближає росію до більшої міжнародної ізоляції, до більшої економічної деградації та до ще чіткішого історичного засудження”, - зазначив Зеленський.\n\nЯк повідомлялося, Збройні сили України з 24 лютого по 26 вересня ліквідували близько 57 200 російських військових.\n\nФото: Офіс Президента",
    "Польща, Литва та інші країни ЄС хочуть повністю заборонити імпорт алмазів із Росії – Reuters": "ЄС може запровадити повну заборону імпорту російських алмазів. Відповідну пропозицію підготували 5 країн-членів союзу.\n\nВідео дня\n\nПро це повідомляє Reuters. Наголошується, що йдеться про:\n\nПольщу;\n\nІрландію;\n\nЛитву;\n\nЕстонію;\n\nЛатвію.\n\nВодночас наголошується: Бельгія, де розташований найбільший у світі центр торгівлі алмазами – Антверпенський всесвітній алмазний центр – раніше виступила проти такого заходу. Зокрема:\n\nу самому центрі заявили, що санкції скоротять близько 30% бізнесу та будуть вигідні конкурентам. Також там вважають, що \"клієнтам необхідно дозволити самим вирішувати, чи хочуть вони російські дорогоцінні камені\";\n\nпрем'єр-міністр Бельгії Александер де Кроо заявив, що така заборона буде \"великою втратою\" і завдасть збитків галузі, на яку припадає 5% експорту Бельгії та близько 30 000 робочих місць у країні.\n\nПроте наголошується: останнім часом Бельгія змінила свою позицію. \"Як повідомили офіційний представник ЄС та дипломат, які брали участь у підготовці нових санкцій проти Росії, очікується, що Бельгія скасує своє вето\", – йдеться у матеріалі.\n\nВодночас, за інформацією кореспондента \"Радіо Свобода\" Рікарда Йозвяка, новий, 8 пакет санкцій ЄС проти Росії, ймовірно, не включатиме обмеження цін на нафту РФ. Причина – активна робота над ними з боку \"Великої сімки\" (G7).\n\n\"Оскільки \"Велика сімка\" все ще працює над деталями обмеження цін на нафту, воно, ймовірно, не буде включено до негайного пакету санкцій ЄС проти Росії. Однак, найімовірніше, будуть санкції щодо хімікатів, машин, металопродукції (на 12 млрд євро) + додавання [до списку санкцій] дюжини осіб, причетних до \"референдумів\", – повідомив Йозвяк.\n\nЯк повідомляв OBOZREVATEL, запровадять санкції проти Росії у зв'язку з \"референдумами\" й США. Про це заявив президент країни Джо Байден.\n\nЛише перевірена інформація в нас у Telegram-каналі Obozrevatel та у Viber. Не ведіться на фейки!",
    "\"Згуртуватись перед загрозою НАТО\": росЗМІ розповіли про нові методички з Кремля": "Російській пропаганді розіслали нові методички щодо висвітлення мобілізації і війни з Україною.\n\nДжерело: видання Meduza, яке посилається на методички, які розіслали з Кремля державним провладним російським ЗМІ\n\nДослівно: \"У документі йдеться про те, що Росія перемагала у війнах… лише коли її мешканці вважали, що йде \"війна народна\". Тому, роблять висновок укладачі методички, зараз до росіян слід донести одну головну тезу: \"Народ Росії має згуртуватися перед загрозою НАТО\". За твердженням Кремля, альянс має намір \"розчленувати та пограбувати\" Росію\".\n\nДеталі: Також пропонується наголошувати, що лінія фронту складає більше 1000 км і тому не варто звалювати весь \"тягар війни\" на контрактників і \"народні міліції Донбасу\".\n\nЩе однією причиною масового відправлення людей на фронт автори пропонують називати обстріли російських прикордонних територій та анексованого у 2014 році Криму: \"З нами вже зараз воюють на нашій території. Ми вже не лише \"своїх не кидаємо\", ми захищаємо себе\".\n\nПропонується наголошувати, що \"Росія воює не з Україною, а з НАТО\" і що \"Захід заборонив Києву вести переговори із Росією\".\n\nОкремий акцент Кремль просить зробити на тому, що мобілізація нібито торкнеться лише \"1% від облікового складу військовозобов'язаних\". Мобілізація називається \"мінімальною\", а укладачі методички наголошують, що закликатимуть лише \"досвідчених чоловіків, що відслужили\".\n\nВІДЕО ДНЯ\n\nВидання вказує, що окрім державних каналів влада використовує для пропаганди блогерів, регіональні пабліки в соцмережах. Розповсюджуються повідомлення, які мають переконати що мобілізація буде мати мінімальний характер і стосуватиметься виключно людей із військовим досвідом.\n\nЗа словами двох близьких до АП співрозмовників Медузи, все це, за задумом Кремля, має протистояти негативній реакції росіян на мобілізацію. Крім того, російська влада хоче \"перенаправити гнів\" мобілізованих та їхніх близьких на військкомати.",
    "\"Росія - держава-терорист\": у французькому Ліоні відбулася акція протесту": "Учасники акції привернули увагу французького суспільства до злочинів російських окупантів — вбивств українців в Ізюмі та теракт в Оленівці проти українських військовополонених.\n\nЛюди тримали в руках світлини із закатованими українцями в Ізюмі, Оленівці та інших місцях, а також фотографії зруйнованих російськими ракетами житлових будинків в українських містах.\n\nОдна з найбільш трагічних світлин на маніфестації — рука закатованого українського військовослужбовця із жовто-блакитним браслетом, героя України Сергія Сови, яка облетіла увесь світ.\n\nФото: Микола Кюзен\n\nУчасники акції в Ліоні цими світлинами нагадують всім французам та владі Франції, хто така росія, що про її воєнні злочини потрібно пам'ятати. І особливо тоді як певні прокремлівські сили заявляють, що росія не ворог і з нею варто домовлятись. Ціна домовлянь з Москвою ілюстрована саме на цих світлинах.\n\n15 вересня, після деокупації міста Ізюм на Харківщині Збройними Силами України, у лісопосадці виявили велику братську могилу українських військових та близько 450 поховань цивільних під хрестами з номерами. Ці могили з’явилися за час окупації Ізюма російськими окупантами.\n\nЕксгумація в Ізюмі почалася 16 вересня. За першими висновками правоохоронців, більшість тіл мають ознаки насильницької смерті та тортур.\n\nРізанина в Ізюмі стала підставою для заяв багатьох західних лідерів із засудженням нового воєнного злочину росіян.\n\n",
    "\"Чекати не можуть, щось знають\": Фейгін про наслідки мобілізації для України": "Головна ціль, яку Росія хоче досягти зараз за допомогою мобілізованих – не втратити нові захоплені території.\n\nТаку думку в коментарі ТСН.ua висловив відомий російський юрист та блогер Марк Фейгін, коментуючи хід та перспективи мобілізації в Росії.\n\n\"В різних вікових та географічних групах все по-різному. Основна маса все ж таки слухняно йде до військкоматів. Дивно, що більшість так робить. Не всі усвідомлюють, що це все не жарти. Більшості або частині прийдеться померти, але вони не вірять у свою смерть. Це вроджений \"коктейль\" зі страху та алкоголізму\", - вважає Марк Фейгін.\n\nДо цього він додає: \"Якась частина бунтує, голосує, як кажуть, ногами, виїжджаючи. Таких людей не так і мало. Повідомляється про 260 тисяч. Точна це цифра або ні, але я би сказав, що вона виглядає наближеною до реальної. Ми бачимо протести в Дагестані та в інших місцях. По тому, як все швидко робиться, можна робити висновок, що вони (російська влада – Ред.) затикають дірки на фронті. Мобілізація робиться не для того, щоб їх (новобранців – Ред) привезти до настання зими, а ось-ось. Виходить, що вони (російська влада - Ред.) не можуть чекати. Означає, що про щось таке вони (влада – Ред.) знають, чи щось таке відбувається…Можливо, вони знають про плани командування ЗСУ наступати на Херсон, на лівий берег Осколу. Розвідка працює, тому вони форсують ситуацію\".\n\nЯкість на нулі\n\nНа думку Марка Фейгіна, якщо Росія мобілізує навіть близько мільйона людей, то боєздатних з них буде декілька десятків тисяч.\n\n\"Але ж ми з вами бачимо якість мобілізованих. Вона не просто нижче середнього, вона – на нулі. Можно зробити висновки, що, схоже, ціль – не стільки наступ Київ, а, насамперед, закріпитись та не дати втратити нові території. Якщо вони хочуть призвати мільйон чоловіків, то, за моїми оцінками, там боєздатних буде 50 тисяч – 60 тисяч максимум. Більше не може бути. Ця категорія, яка раніше пройшла гарячі точки, розуміє що з ними може бути та ентузіазму в них менше всього\".\n\nА ось на запитання про те, чи можливий в Росії спротив мобілізації, Фейгін відповів так: \"Я гадаю, що такі випадки можуть виникати. Військомати горять? Протест, бажання пошкодити – таке є. Підпали будуть однозначно\".\n\nМасштабна пастка через паспорт\n\nСвоєю чергою, як стало відомо ТСН.ua, багато українських заробітчан – уродженців окупованих територій, які зараз знаходяться в Росії, вважають, що потрапили в справжню пастку.\n\n\"Рік тому я отримав \"паспорт\" \"ДНР\" та російський паспорт для того, щоб без перешкод виїхати в Росію на заробітки. Якщо я зараз повернусь додому, в Донецьк, то не доїду навіть до свого будинку, тому що мене мобілізують в \"ДНР\". Якщо залишусь в Росії, то мене тут теж мобілізують як громадянина Росії. Єдиний вихід, який я бачу – їхати з українським паспортом, наприклад, в Грузію\", - побідкався один з мешканців окупованого Донецька, який зараз працює на будівництві в Росії.\n\nЧитайте також:",
    "Що буде, якщо Росія застосує ядерну зброю: що має РФ — останні новини": "«Реальність буде набагато гіршою». Чому тактична ядерна зброя небезпечна нарівні зі стратегічною і не повинна зійти з рук РФ — CNN 26 вересня, 14:57 Російський ракетний комплекс Ярс, здатний нести стратегічну ядерну боєголовку (на фото парад у Москві, 9 травня 2022 року). Однак і тактична ядерна зброя може бути рівноцінно небезпечною (Фото:Пресслужба Кремля)\n\nЯдерні загрози Росії, озвучені Володимиром Путіним у промові про мобілізацію в РФ та плани анексії українських територій, стали головною темою світового порядку денного.\n\nСлідом за французьким агентством AFP, яке описало можливі сценарії застосування Росією ядерної зброї, американський CNN оприлюднив свої роз’яснення про тактичну ядерну зброю Росії та про те, чим вона відрізняється від стратегічної - і чи відрізняється насправді.\n\nВідео дня\n\nНВ переказує основні факти цього матеріалу.\n\nСкільки ядерних боєголовок у Росії?\n\nЗа даними Федерації американських учених, Росія має у своєму розпорядженні 4477 ядерних боєголовок (розгорнуті та резервні сукупно). Трохи менше половини з них — близько 1900 — це так звані «нестратегічні» боєголовки, також відомі як тактична ядерна зброя.\n\nЯк і багато інших міжнародних ЗМІ та оглядачів, CNN припускає, що в разі застосування такої зброї Росією йтиметься саме про тактичні ядерні боєголовки.\n\nЧим тактична ядерна зброя відрізняється від стратегічної?\n\nТактичні боєголовки мають умовну «малу» потужність — від 10 до 100 кілотонн тротилу. Теоретично вони призначені для удару по обмеженій зоні - як-от знищення танкових колон чи авіаносної ударної групи, якщо використовуються в морі.\n\nНайпотужніші російські «стратегічні» ядерні боєголовки мають вибухову потужність від 500 до 800 кілотонн і призначені для знищення цілих міст, а то й кількох [за один удар].\n\n\n\nОднак згадка про «малу потужність» тактичної ядерної зброї може ввести в оману, констатує CNN. Вибухової потужності від 10 до 100 кілотонн достатньо, щоб викликати серйозні руйнування — як уже з’ясував світ у 1945 році, коли США скинули атомні бомби на Хіросіму та Нагасакі в Японії. Ці бомби були еквівалентні приблизно 15 і 21 кілотоннам тротилу відповідно, що відповідає діапазону тактичної ядерної зброї Росії.\n\nЗа даними урядових архівів США, перші вибухи в Хіросімі та Нагасакі миттєво вбили близько 70 000 та 35 000 осіб, а ще десятки тисяч пізніше померли від захворювань, пов’язаних із радіаційним ураженням.\n\n\n\nАлекс Веллерштейн, директор з наукових і технологічних досліджень у Технологічному інституті Стівенса в Нью-Джерсі, пояснює, що реальна різниця між видами ядерної зброї полягає не в тому, якою є її вибухова потужність, а в тому, якою є її ціль.\n\n\n\n«Атомні бомбардування Японії були „стратегічними“ атаками, спрямованими головним чином на те, щоб знищити бойовий дух і шляхом залякування змусити японське вище командування капітулювати. Бомбу потужністю 15 кілотонн зробило „стратегічною“ саме те, куди вона була націлена», — написав Веллерштейн раніше цього року в блозі Outrider, який висвітлює питання безпеки.\n\nІнші профільні фахівці, включаючи колишнього міністра оборони США Джеймса Меттіса, вважають, що жодної різниці між стратегічною і тактичною ядерною зброєю немає.\n\n\n\n«Я не думаю, що існує таке поняття, як „тактична ядерна зброя“. Будь-яка ядерна зброя, застосована у будь-який час, змінює стратегічні правила гри», — заявляв Меттіс ще у 2018 році на слуханнях у Конгресі США.\n\nІнфографіка: НВ\n\nЩо буде, якщо Росія застосує ядерну зброю?\n\nЗначний запас тактичного ядерного озброєння Росія отримала ще від Радянського Союзу, підтримуючи його згодом.\n\n\n\nСпочатку передбачалося, що використання тактичних боєголовок на полі бою може дозволити завдати «рішучого удару», який дає можливість країні уникнути поразки, не вдаючись до використання своєї найпотужнішої ядерної зброї — адже після зустрічної атаки такого ж рівня це призвело б до «знищення цивілізації». Про таку доктринальну стратегію нагадують фахівці Union of Concerned Scientists (США) — ця некомерційна неурядова організація існує з кінця 1960-х і об'єднує вчених, які піддають критичному аналізу ті сфери державної політики США, де наука та техніка мають визначальне значення.\n\nОднак у своєму аналізі вчені Union of Concerned Scientists називають такий підхід «хибним і небезпечним». На їхню думку, тактична ядерна зброя лише привносить неоднозначність у проблему використання такої зброї загалом. Адже це підвищує ймовірність того, що країна, яка використовує тактичні ядерні боєголовки, може вирішити, що їй «зійде з рук обмежена атака», заявили в організації.\n\nТам вказують, що деякі висновки інших аналітиків останніх років лише підвищують ризики такої безкарності, оскільки применшують значення навіть тактичного ядерного удару, пише CNN.\n\nНаприклад, фахівці Королівського об'єднаного інституту оборонних досліджень (RUSI, Велика Британія) у літній публікації припустили, що застосування тактичної ядерної зброї проти командних центрів чи авіабаз у Європі може спровокувати лише обмежену кількість жертв серед цивільного населення в прилеглих районах.\n\nТак, за їхніми оцінками, воно обчислюватиметься сотнями людей, якщо припустити тактичний ядерний удар по Сувальському коридору — ділянці кордону між Польщею та Литвою (обидві країни — члени НАТО), який відокремлює російський Калінінград від сусідньої Білорусі та давно вважається найвірогіднішим місцем атаки РФ у разі військового протистояння з країнами НАТО.\n\nОднак реальність, ймовірно, буде далекою від цього — і набагато гіршою, попереджають експерти Union of Concerned Scientists. Конфлікт із застосуванням тактичної ядерної зброї швидко вийде з-під контролю, прогнозують ці фахівці з посиланням на т.зв. «військові ігри» США — моделювання можливих сценаріїв розвитку конфліктів.\n\nТак, моделювання Прінстонським університетом американо-російського конфлікту, який гіпотетично починається із застосування тактичної ядерної зброї, передбачає швидку ескалацію подій, внаслідок якої загине і буде поранено понад 90 млн осіб.\n\nА Міжнародна кампанія за ліквідацію ядерної зброї (ICAN) стверджує, що Європа 2022 року є набагато небезпечнішою локацією для застосування ядерної зброї, аніж Японія 1945 року — і через її відносну ізольованість останньої, і через менше населення цієї країни.\n\nУ сучасній Європі «один ядерний вибух, ймовірно, забрав би життя сотень тисяч мирних жителів, поранені були б багато інших; радіоактивні опади могли б забруднити великі території у кількох країнах», попереджають аналітики ICAN.\n\n\n\n«Екстрені служби не змогли б ефективно відреагувати [на ядерний удар], а повсюдна паніка викликала масову міграцію людей і серйозний економічний спад. Багаторазові удари, звичайно, були б ще гіршими», — додали в ICAN.\n\nПриєднуйтесь до нас у соцмережах Facebook, Telegram та Instagram.",
    "Як каратимуть російських  ухилянтів  і чи допоможуть їм в інших країнах": "Корреспондент.net, 26 вересня 2022, 19:25\n\nВ Росії стартувала мобілізація. Щоб набрати \"гарматного м’яса\", в РФ посилили відповідальність за дезертирство, відмову від участі в бойових діях та здачу в полон. Яке покарання передбачається?\n\nЗа дизертирство - 10 років\n\nСвого часу, 9 травня, очікуваної мобілізації в Росії не оголосили. Але це сталося минулого тижня: 21 вересня президент РФ заявив про часткову мобілізацію. Офіційно вказали, що планується призвати 300 тисяч резервістів. Але пізніше стало відомо, що в указі про мобілізацію є таємний пункт, який дає змогу Міністерству оборони країни призвати на війну мільйон росіян.\n\nДнем раніше, 20 вересня, Держдума РФ доповнила Кримінальний кодекс поняттями \"мобілізація\", \"воєнний стан\" та \"воєнний час\", а також схвалила поправки щодо посилення відповідальності військовозобов’язаних під час мобілізації або у воєнний час.\n\nКримінальний кодекс РФ доповнено, зокрема, ст. 352.1 - \"Добровільна здача в полон\". Санкція її передбачає від 3 до 10 років позбавлення волі, якщо немає ознак державної зради.Військовослужбовець, який вперше вчинив злочин, передбачений цією статтею, може бути звільнений від відповідальності, якщо він вжив заходів для свого звільнення, повернувся до частини або до місця служби і не вчинив під час перебування в полоні інших злочинів.\n\nВ діючому російському Кримінальному кодексі статті про мародерство взагалі не було. Вона була в Кримінальному кодексі РРФСР. Тепер до статті 356.1 додали поняття \"Мародерство\", за яке передбачається позбавлення волі на строк до 15 років. Обтяжуючими обставинами пропонується вважати вчинення злочину \"в період мобілізації або воєнного стану, а також у воєнний час\".\n\nСамовільне залишення частини в період мобілізації та воєнного стану (стаття 337 КК) каратиметься суворіше, ніж у звичайний час. Якщо подібна відсутність у частині триває від двох до 10 діб, за це загрожуватиме позбавлення волі до 5 років (а не до одного), від 10 діб до одного місяця - до 7 років позбавлення волі (а не до трьох), якщо понад місяць - від 5 до 10 років (а не до п'яти).\n\nВстановлено також, що невиконання підлеглим наказу начальника, виданого в установленому порядку в період воєнного стану, у воєнний час або в умовах збройного конфлікту чи ведення бойових дій, а також відмова від участі у воєнних або бойових діях карається позбавленням волі на строк від двох до трьох років (ч. 2.1 статті 332 КК). Якщо ж такі діяння спричинили тяжкі наслідки, вони каратимуться позбавленням волі на строк від трьох до 10 років.\n\nНа роздоріжжі\n\nВійськовий експерт Олег Жданов зауважив, що за 7 місяців повномасштабної війни в Росії майже всіх, хто мав реальний бойовий досвід та входив до оперативного резерву, вже спробували залучити до \"спецоперації\". Через це є сумніви, що під час мобілізації вдасться знайти реально боєздатних чоловіків. А в Головному управлінні розвідки Міністерства оборони України заявили: незалежно від того, скільки росіян будуть мобілізовані на війну, вона закінчиться перемогою України, оскільки \"справа в якості, а не в кількості\".\n\nЖданов наголошує, що, судячи з тих відео, які є в інтернеті, зараз до російських військкоматів йде не молодь, а літні люди, які отримали повістки з різних причин. Вони можуть з'явитися на фронті десь через три місяці, але це будуть не кращі воїни.\n\n\"Після 40 років в людини є проблеми зі здоров'ям. І витримувати такі навантаження важко. Їх не триматимуть в теплих казармах, а в польових таборах. А Росія північніше розташована, зими там холодніші. Такі умови, вік, наявні хвороби… Там не найкращий контингент буде. Його якість буде дуже низька\", - зазначив експерт.\n\nУ Британському Міноборони звернули увагу на те, що відсутність військових інструкторів і поспіх, з яким Росія розпочала мобілізацію, свідчить про те, що багато призваних військ будуть відправлені на передову з мінімальною підготовкою.\n\nАле це - теорія. Що ж до практики, то, наприклад, як повідомила російська \"Нова газета\", в м. Азбест Свердловської обл. мобілізували 59-річного лікаря, який хворіє на рак шкіри, має сечокам'яну хворобу, гіпертонію та астигматизм - не бачить на одне око. Після вручення повістки його одразу ж звільнили з роботи, як і всіх, кого мобілізують.\n\nКоли війна підійшла впритул практично до кожної родини країни-агресора, росіяни нарешті почали прозрівати, що це не їхня війна. І після оголошення часткової мобілізації країну охопили акції протестів: російські ЗМІ повідомили про понад 700 затриманих у 32 містах, почастішали випадки підпалів військкоматів. А сьогодні вранці в Усть-Ілімську Іркутської області чоловік 1997 року народження вистрелив у начальника призовної комісії, тяжко поранивши його.\n\nЗгідно з поширюваною в соцмережах інформацією, нібито 28 вересня, після \"референдумів\"на окупованих територіях України, Росія закриє кордони для всіх військовозобов’язаних. У деяких регіонах уже заборонено виїзд військовозобов’язаних за межі міста чи області. Такі заходи введені в Амурській, Воронезькій, Курганській, Курській, Липецькій, Нижегородській, Самарській, Смоленській, Ростовській, Свердловській, Тверській та Челябінській областях, а також у Північній Осетії, Дагестані, Татарстані та Якутії.\n\nТому частина росіян випробовує останній шанс, щоб втекти за кордон. Маючи російський паспорт, вони можуть виїхати хіба що до Білорусі, де їх напевно впіймають і видадуть Росії, а також - до Вірменії, Казахстану та Киргизстану. З закордонним паспортом без віз дорога відкрита до понад 35 країн, серед яких Грузія, Ізраїль, Єгипет, Туреччина, ОАЕ, Чорногорія тощо. Слід врахувати, що за кілька останніх днів ціни на авіаперельоти різко зросли, та навіть маючи гроші, не всі можуть дістати квитки.\n\nГлава ЄС Шарль Мішель закликав відкривати кордони ЄС для росіян -\"ухилянтів\". За його словами, Європа має дозволити в'їзд громадянам РФ, які бажають тікати з країни. ЄС має продемонструвати \"відкритість тим, хто не хоче бути інструментом Кремля\". Втікачів від мобілізації готові прийняти Нідерланди, Фінляндія, Німеччина, Угорщина, Чехія. Але у країнах Балтії на них не чекають - про це заявили у Латвії та Естонії, а в Литві заяви громадян РФ про надання прихистку \"розглядатимуть в загальному порядку, з урахуванням усіх обставин та на індивідуальній основі\". У багатьох країнах ця тема поки що дискутується.\n\nГалина Гірак",
    "Коли Росія зникне, всім стане легше": "Коли Росія зникне, всім стане легше, вважає Романенко / Колаж Reuters, УНІАН\n\nВолодимир Путін, схоже, робить все, щоб у Росії не було жодного шансу відбитися. Не залишиться ні зброї, ні армії, ні технологій. Вибухне Кавказ, вибухне Поволжя, трусне національні республіки. Росіяни зробили все, щоб весь світ їх роззброїв, позбавив залишків статусу СРСР і перетворив на резервацію для імбіцилів те, що залишиться від Росії.\n\nВ'язниця народів здохне тупо через дрібну заздрість і злісний ресентимент, заради якого росіяни готові покласти благополуччя, якого ніколи не було в їх історії. Це не вкладається в голові - як можна було злити все так швидко тільки через те, що цілий народ вбив собі в голову, що він винятковий через факт наявності ядерної зброї і газу з нафтою.\n\nКоли Росія зникне, всім стане легше. Але найлегше буде росіянам. У ці дні багато хто з них починають розуміти, а в наступні місяці і роки зрозуміють ще більше, що тягар імперії для них нестерпний. Колись це зрозуміли британці та французи, а ще раніше іспанці, австрійці та німці. Все рано чи пізно закінчується.\n\nАле це не означає, що після зникнення життя закінчується. Навпаки, життя може заграти новими досі невідомими фарбами. Виявиться, що можна вкладати ресурси в дрібні побутові радощі, а не в ядерну чушку, потрясаючи якою люто лякати світ і переконувати самих себе в тому, що це і є велич. Росіянам доведеться навчитися отримувати задоволення від наведення порядку у власному дворі, а не насильстві над дітьми і жінками в окупованих країнах.\n\nРосії доведеться зжитися з думкою, що внутрішні проблеми не вирішуються окупацією інших країн, а системною роботою над своїми помилками. Визнанням цих помилок.\n\nУ цьому плані для Росії Україна стала тією фатальною помилкою, яка вибила гнилі зуби напівдохлій Російській імперії.\n\nТепер Росія може зацінити, чим була для неї Україна. Бжезинський мав рацію, як імперія без України Росія не може відбутися. Без України Росія - просто азійська орда в гіршому її розумінні, трохи покрита європейським лоском. І щойно лиск злітає, то там залишається тільки тупа звірина злість і бажання все трощити на своєму шляху. Росія так довго дивилася в безодню заперечення всього сущого, що перетворилася на химеру.\n\nПрем'єр Індії Моді має рацію, в нашій епосі немає місця звіриним інстинктам. Нормальні країни не воюють просто тому, що вранці якесь х.....йло встало не з тієї ноги і вирішило, що можна просто так взяти і зруйнувати життя кількох десятків мільйонів людей.\n\nТому Росії кінець. Здаватися імперією і бути імперією - дві різні речі. Російські мужики, що біжать від воєнкомів, переконливо це доводять. Одна справа, зробити татуювання Z на дупі коханої (хоча, чи може бути любов у зґвалтованого народу, хіба що дуже специфічна) самки, а інша справа, коли улюблений Путін заганяє тебе в позі Z гнити на дні окопу під Херсоном або Лиманом.\n\nЧим швидше росіяни приймуть свою долю, тим менш кривавим буде кінець їх імперії. Зовсім без крові вже не вийде. Занадто багато страждань принесла \"в'язниця народів\" сусідам і завойованим етносам. Але рано чи пізно усвідомлення має прийти, а світ повинен допомогти звільнитися від імперського тягаря народу, який занадто бездуховний, щоб давати Всесвіту щось корисне. Російській нації доведеться перезібрати саму себе на менших територіях, з меншими ресурсами, як це зробили інші імперські народи. Росії не уникнути цієї долі і доведеться її прийняти. А якщо не прийме, то зникне, як зникла Ассирія, імперія монголів, держава Тимура і багато хто ще. Така невблаганна логіка історії. Хто не відповідає духу часу, той зникає.\n\nДжерело",
    "В РФ вважають, що окуповані території України де-факто вже Росія, і хочуть \"референдуми\" якнайшвидше": "Російські чиновники заявили, що входження псевдореспублік \"ДНР\" і \"ЛНР\" до складу Росії не варто відкладати і необхідно закріпити у конституції, оскільки це дасть змогу РФ використовувати всі сили на Донбасі у випадку посягання на її територію.\n\nДжерело: російське пропагандистське видання \"РИА Новости\" з посиланням на лідера фракції ЛДПР Леоніда Слуцького, секретаря генеральної ради партії \"Единая Россия\" Андрія Турчака і заступника голови Радбезу РФ Дмитра Медведєва\n\nПряма мова Слуцького: \"Громадські палати \"ДНР\" і \"ЛНР\" звернулися до нас. Ті, хто живе на цих багатостраждальних територіях, ті, хто 8 років приймав на себе снаряди з написами \"дітям Донбасу\", вже визначилися зі своєю позицією, яка найближчим часом має стати реальністю. Ці території мають увійти до складу Росії\".\n\nДеталі: Він вважає, що \"входження \"ДНР\" і \"ЛНР\" до складу Росії не варто відкладати\".\n\nЗі свого боку секретар генради партії \"Единая Россия\" Андрій Турчак вважає, що \"референдум потрібен давно і він обов'язково відбудеться\".\n\nЗа його словами, де-факто окуповані території України – вже Росія, а \"чесне і відкрите голосування закріпить де-юре результати референдуму раз і назавжди\".\n\nЗаступник голови Радбезу Дмитро Медведєв упевнений, що псевдореферендуми на окупованих територіях України дадуть змогу Росії використовувати всі сили на Донбасі у випадку посягання на її територію.\n\nВІДЕО ДНЯ\n\nЗа його словами, можливе \"прийняття регіонів Донбасу до складу Росії і його оформлення через зміну Конституції\" призведе до того, що \"жоден майбутній керівник Росії, жодна посадова особа не зможе скасувати ці рішення\".\n\nПередісторія:",
    "Росія зруйнувала ракетним ударом аеропорт у Кривому Розі, - Резніченко": "Сьогодні, 26 вересня, о 22.22 росіяни завдали ракетного удару по аеропорту в Кривому Розі.\n\nПро це повідомляє начальник Дніпропетровської ОВА Валентин Резніченко, пише Dailylviv.com.\n\n\"22.22. Русня потрапила ракетою Х-59 по аеропорту. Його інфраструктура зруйнована. Подальше використання аеродрому та обладнання неможливе\",- йдеться в повідомленні.\n\nРезніченко додав, що люди під час удару не постраждали.\n\nТермінові та важливі повідомлення читайте на каналі DailyLviv.com в Telegram.",
    "Росія заборонила збірним виїжджати за кордон, щоб спортсмени не втекли від мобілізації – ЗМІ": "Російським національним збірним заборонили виїзд за кордон для участі в тренувальних зборах та змаганнях.\n\nДжерело: ТАСС, Inside the Games із посиланням на Міністерство спорту РФ\n\nДеталі: Міністр спорту Росії Олег Матицин розповів про наказ Міністерства спорту РФ про тимчасове скасування тренувальних зборів і змагань за участю національних команд Росії за кордоном.\n\nВін заявив, що це рішення продиктоване курсом на \"зміцнення національної спортивної галузі та формування спортивного й економічного суверенітету\".\n\nПроте видання Inside the Games вважає, що це може бути спробою запобігти дезертирству провідних спортсменів. В Росії днями оголосили \"часткову\" мобілізацію на війну в Україну, і багато чоловіків, в тому числі й спортсменів, покинули або намагаються покинути країну-окупанта.\n\nНагадаємо: Чоловікам мобілізаційного віку після \"референдумів\" заборонять виїжджати з Росії, повідомляють російські ЗМІ з посиланням на співрозмовників у владі.",
    "Росія продовжує вбивати жителів Донеччини: 2 загиблих, 8 поранених": "За добу 24 вересня через обстріли окупантів загинуло двоє мирних мешканців Донеччини, ще 8 дістали поранення.\n\nДжерело: голова Донецької ОВА Павло Кириленко у Telegram\n\nПряма мова: \"Росія вбиває цивільних! За 24 вересня росіяни вбили 2 мирних жителів Донеччини — у Бахмуті. Ще 8 людей отримали поранення\".\n\nДеталі: Кириленко нагадав, що наразі неможливо встановити точну кількість жертв у Маріуполі та Волновасі.",
    "За пів року повномасштабної війни росія продала енергоресурсів на $158 мільярдів": "За пів року повномасштабної війни, з 24 лютого до 24 серпня 2022 року, доходи від експорту росією енергоресурсів склали $158 млрд. Для порівняння – військовий бюджет росії на 2021 рік – близько $66 млрд.\n\nПро це повідомив у Фейсбуці міністр енергетики України Герман Галущенко, передає Укрінформ.\n\n«Саме з продажу енергоносіїв росія отримує кошти для ракет, танків і важкої артилерії, якою вона нищить українські міста і вбиває наших громадян. За пів року війни, з 24 лютого до 24 серпня 2022 року, доходи від експорту росією енергоресурсів становили $158 млрд. Для порівняння – військовий бюджет росії на 2021 рік склав близько $66 млрд», - зазначив він.\n\nМіністр зауважив, що перемога на енергетичному фронті – це одна з найважливіших складових перемоги у війні, яку розв’язала російська федерація.\n\n«Про це необхідно говорити публічно зі світовими політичними лідерами та суспільством, адже наслідки військової агресії рф проти України, можлива ядерна катастрофа, спровокована росією, можуть торкнутися кожного. І тоді цифри в платіжках чи ціна на бензин вже не матимуть значення», - резюмував Галущенко.\n\nЯк повідомлялось, Україна планує зробити свій внесок у реалізацію плану REPowerEU, який передбачає створення доступного, безпечного, стійкого та сталого енергетичного ринку ЄС та поступового позбавлення залежності від російського викопного палива до 2030 року.",
    "Усик: \"Росія не забрала б Крим так швидко\"": "Асіф Алієв QHA 26 Вересня 2022, 18:32\n\nУкраїнський боксер із Сімферополя Олександр Усик заявив, що якби були правильні вказівки людей, які мають яйця, то вони (Росія) не змогли б забрати Крим так швидко.\n\nПро це повідомив в інтерв'ю газеті Гордон.\n\nУсік зазначив, що Крим взяли в нахабну, прийшли просто, забрали і віджали.\n\n\"Його взяли в нахабну, прийшли просто, забрали і віджали. Я більше ніж впевнений, що якби були правильні вказівки людей, які мають яйця, то вони (Росія – КР) не змогли б забрати Крим так швидко. Є знайомі, з якими я спілкувався і які, залишившись там, звільнилися. Їх там і придушують якось, але вони займаються своїм бджільництвом. І він каже: \"Ніколи б такого не було. Якби сказали робіть\", то ми б їх усіх винесли\". А мене запитують \"чий він\". Наш! \", - заявив Усик.\n\nРаніше Усик розповів, коли планує наступного разу виїхати до Криму. На питання, коли це станеться, він відповів. «Хотілося б скоріше, місяць-два. Знов-таки, якби я знав, я вам сказав би. А навіщо зараз гадати. Ми над цим працюємо».",
    "Чого очікувати на фронті після путінських \"референдумів\": прогноз військового експерта": "Росія після проведення так званих \"референдумів\" на окупованих територіях Донецької, Луганської, Херсонської та Запорізької областей не має змоги перейти в наступ, незважаючи на погрози вийти на адміністративні кордони областей.\n\nТаку думку висловив військовий експерт, колишній речник Генштабу Збройних сил України Владислав Селезньов в коментарі ТСН.ua.\n\nСелезньов нагадав про події 18 березня 2014 року, коли відбувся такий самий \"референдум\" на теренах тимчасово окупованого Криму й Севастополя.\n\n\"З цього часу Росія вважає ці території територією РФ. Але ми бачимо, що українські Сили оборони раз по раз завдають ударів по об'єктах на території Криму. Ми чули від такого собі Дмитра Медвєдєва, що спроби атакувати територію РФ будуть наражатися на відповідь з боку російської армії, а Крим вони вважають територією РФ. Але \"бавовна\" на території Криму і Севастополя трапляється, а реакції жодної немає\", - зазначив він.\n\nЕксперт підкреслив, що \"нічого не зміниться в діях українських Сил оборони, навіть якщо відбудеться таке \"приєднання\" територій Донецької, Луганської, Херсонської та Запорізької областей до РФ\".\n\n\"Весь світ знає і погоджується, що Крим - це Україна. Відповідно. Херсон, Запоріжжя, Луганськ і Донецьк - це також Україна\", - заявив Селезньов.\n\nНа його думку, на ситуацію на фронті можуть вплинути 300 тисяч мобілізованих росіян, яким накажуть втримувати захоплені території і пробиватися до адмінкордонів Донбасу.\n\nВодночас, військовий експерт має \"досить серйозні сумніви\", що росіяни зараз мають ресурси та військово-технічні можливості, \"щоб відновити наступ на території Миколаївської області чи в бік Запоріжжя\".\n\n\"Ефективна бойова робота український гармашів та ракетників зводить нанівець усі потуги російської логістичної військової машини з забезпечення підрозділів на всіх ділянках фронту. Вони здійснюють накопичення, туди прилітає \"Хаймарс\" і накопичення перетворюються на попіл\", - додав він.\n\nНагадаємо, Росія провела на окупованих територіях Донецької, Луганської, Херсонської та Запорізької областей так звані \"референдуми\" про входження до складу РФ.\n\nПрезидент РФ Володимир Путін заявив, що підтримує проведення псевдореферендумів і що жителі окупованих територій нібито самі \"виявили бажання визначати своє життя\".\n\nПрезидент України Володимир Зеленський заявив про неможливість будь-яких переговорів з Володимиром Путіним проведення фейкових \"референдумів\" на окупованих територіях.\n\nЧитайте також:",
    "Росія не виграє війну проти України, - Шольц": "Він пообіцяв, що ціни на електрику та газ у Німеччині можуть знизитися.\n\nРосія не виграє війну проти України, але Німеччина, Європа мають виграти при цьому свої «битви» в розв'язаній Путіним війні.\n\nПро це заявив канцлер ФРН Олаф Шольц, передає Укрінформ.\n\n\"Ми також знаємо, що Росія не виграє цю війну», - переконаний він.\n\nГлава уряду ФРН нагадав, що, окрім безпосереднього фронту, є багато інших полів битв, зокрема голод, який є великою небезпекою для багатьох країн Африки, для людей Південної Америки, Азії. І тому було зроблено все, щоб зерно можна було вивозити з України, щоб не було голоду.\n\nІнша лінія боротьби стосується питання: як можна гарантувати, що енергопостачання залишатиметься безпечним у Німеччині, Європі та багатьох інших країнах світу. Федеральний уряд, за словами його очільника, прийняв далекосяжні рішення з початку року, гарантуючи, що ФРН може забезпечити постачання вугілля, нафти та газу, що електропостачання продовжує функціонувати, і німці можуть сьогодні сказати, що пройдуть цю зиму.\n\nАле наступним завданням є питання цін, насамперед ціни на електроенергію, тепло чи газ.\n\n«Вони занадто високі і повинні опускатися», - констатував політик.\n\nВін заявив, що треба зробити так, аби ціни на електроенергію і газ знову впали. Для цього було створено комісію, ведуться переговори з Євросоюзом і з усіма, хто експортує газ до Європи та Німеччини. Підсумовуючи, Шольц запевнив, що німці нікого не залишать сам на сам з проблемами, законодавча машина запрацювала і швидко організує необхідну підтримку громадян і бізнесу, промисловості.\n\nНагадаємо, що канцлер ФРН Олаф Шольц проведе переговори з питань постачання енергоносіїв з головними представниками королівської родини Саудівської Аравії, включаючи наслідного принца Мухаммеда бен Салмана.\n\nКанцлер Німеччини вважає, що Росія може повністю припинити постачання нафти до двох німецьких заводів через трубопровід \"Дружба\" – так само, як вона перестала постачати до Європи газ.",
    "Росія закриє кордони на виїзд, - ЗМІ": "Про це заявили журналісти російського YouTube-каналу \"Ходорковський Live\".\n\nЗазначається, що заборона на виїзд з РФ має почати дію з 28 вересня. Зокрема, виїзд буде заборонено всім чоловікам та жінкам, які можуть потрапляти під мобілізацію. За даними журналістів, відповідний законопроєкт буде розглянуто на засіданні Держдуми і також ухвалено швидко.\n\nУ ролику наголошується, що кілька російських регіонів уже заборонили виїзд військовозобов'язаних за межі міста чи області.\n\nТак, як додають журналісти, обмежувальні заходи введені в Амурській, Воронезькій, Курганській, Курській, Липецькій, Нижегородській, Самарській, Смоленській, Ростовській, Свердловській, Тверській, Челябінській областях, а також у Північній Осетії, Дагестані, Татарстані та Якутії.\n\n21 вересня президент Росії Володимир Путін оголосив проведення часткової мобілізації. Пізніше на сайті Кремля з'явився відповідний указ.\n\nПісля оголошення часткової мобілізації у РФ громадянам, які стоять на військовому обліку, заборонили виїзд за кордон.\n\nПізніше Латвія заявила, що з міркувань безпеки не видаватиме візи росіянам, які тікають від мобілізації.\n\nКазахстан також заявив, що не надаватиме прихистку росіянам, які намагаються уникнути мобілізації.\n\nСтежте за подіями в Україні та світі разом з Еспресо! Підписуйтесь на Telegram-канал: https://t.me/espresotb",
    "Росія детально: події та тренди в РФ за минулий тиждень (17.09 – 23.09)": "Події та тренди в РФ за 17.09 – 23.09\n\nВисновки:\n\nРФ входить у все більші суперечності з країнами незахідного світу щодо концепції протистояння США та їхнім союзникам. Вперше за час війни, Китай та Індія від імені незахідних держав публічно заявили Росії свою незгоду з їхньою політикою по Україні та закликали Москву піти на поступки.\n\nПрезидент РФ Володимир Путін підписав указ про часткову мобілізацію. І хоча була озвучена цифра у 300 тисяч осіб, реальні масштаби мобілізаційних заходів, найімовірніше, набагато більші. Таке рішення (як і референдуми на окупованих територіях) продиктовано не лише необхідністю повернути ініціативу на фронтах в Україні, а й внутрішньополітичними міркуваннями. Йдеться про тимчасове посилення позицій Путіна та його оточення в надії на дипломатичні та військові успіхи у наступні 4-6 місяців.\n\n\n\nОстаннімі рішеннями Путін стабілізував власне становище усередині РФ на найближчі 4-5 місяців. Однак, відсутність явних успіхів у війні та зовнішній політиці після закінчення даного терміну загрожує йому хвилеподібним зростанням проблем, зокрема: зовнішньополітичне коло впливу Росії почне розпадатися прискореними темпами; Росію перестануть сприймати як глобального гравця, і навіть держави-регіональні лідери будуватимуть зони свого впливу без урахування думки Кремля; невдачі на фронті в Україні та перелічені вище виклики у зовнішній політиці створять передумови до внутрішньополітичної кризи в РФ, яка може піти за одним із двох сценаріїв: палацовий переворот з усуненням Путіна або хвилеподібне зростання протестів, що підтримується частиною еліт і персон із сьогоднішнього його оточення (що призведе до переконфігурації російської влади).\n\n\n\nОбмін полоненими пройшов у той самий день, коли в Росії почалася масштабна мобілізація резервістів. Президент В.Путін виступив із промовою фактично про перехід до тотальної війни. Проведення обміну із Україною посилило незадоволення суспільства. Особливо різку критику викликав обмін В.Медведчука, який не є російським громадянином і після початку війни публічно звинувачувався у наданні брехливої інформації про бажання українців зустрічати агресора. Вторгнення 24 лютого базувалося на подібній хибній інформації і привело до повного провалу першого етапу війни.\n\n\n\nПередача Україні командирів полку «Азов» зруйнувала російський інформаційний міф про «денацифікацію» як одну з публічний цілей війни. В російській масовій свідомості саме полк «Азов» демонстрували як тих націоналістів, для боротьби з якими почали повномасштабну війну. Добровільна видача командирів цього підрозділу повністю суперечить офіційній пропаганді. Можна прогнозувати, що розмови про «денацифікацію» поступово будуть зникати із порядку денного як всередині Росії, так і в міжнародних переговорах.\n\nНезахідні країни готуються до постросійського статусу-кво\n\nПублікація подробиць переговорів російського президента Володимира Путіна зі світовими лідерами на саміті Шанхайської організації співпраці (ШОС) у Самарканді показують переломний момент у сприйнятті війни в Україні незахідними державами.\n\nТе, що Китай та Індія публічно заявили Путіну своє невдоволення ситуацією, яка виникла у світі через війну в Україні — це безпрецедентний випадок. Ніколи раніше вони не дозволяли собі публічно критикувати Росію або Путіна особисто. Це вперше, коли незахідні держави почали тиснути на Росію і висловлювати незгоду із його політикою по Україні.\n\nЦе не означає, що незахідний світ приєднається до західних санкцій і встане на бік США та союзників, або що вони розірвуть торговельно-економічні зв’язки з Росією. Їхня зовнішня політика заснована на жорсткому прагматизмі, і відмовлятися від свого прагматичного нейтралітету вони не будуть. Роздратування Росією виходить з двох основних причин:\n\nНебажання давати Росії можливість говорити від імені незахідного світу. Індію, Китай, Пакистан та інші країни непокоїть, що Росія намагається говорити від імені незахідних держав, позиціонуючи такі регіональні проекти як ШОС або БРІКС як нібито вже сформовані антизахідні геополітичні конструкції, хоча насправді вони такими не є, принаймні поки що. Китай, який все більше посилює свій вплив на ці проекти, не поспішає вступати в конфронтацію із Заходом і формувати якісь антизахідні коаліції (яких не існує), а відтак риторика Москви дискредитує незахідні держави та ставить їх під удар. Наміри РФ монополізувати порядок денний регіональних самітів незахідного світу під свої інтереси. Оскільки РФ зараз сконцентрована на війні в Україні, вона намагається заручитися підтримкою у незахідних держав, і відповідним чином “скерувати” дискусії на їхніх майданчиках. Це суперечить порядку денному, який просувають Китай, Індія та інші країни, які хочуть обговорювати не Україну та російські занепокоєння, а економічний розвиток, енергетику, продовольчу безпеку та логістику. У цьому контексті основна лінія конфлікту проходить між надто вузьким порядком денним РФ та занадто глобальним довгостроковим порядком денним Китаю.\n\nПодії останнього тижня засвідчили, що конфлікт концептів незахідного світу між РФ та іншими буде наростати. Відповідно, це може завершитися або перемогою Росії (прийняттям концепту антизаходу як основного), або перемогою Китаю (продовженням довгої гри проти Заходу, але без відвертої конфронтації, із фокусом на невійськові та неполітичні підходи, тобто без примушування країн до політичних союзів, повного підпорядкування системи або створення та заміщення еліт). Перше неможливе без хоча б локальної перемоги РФ в Україні, а останній тиждень засвідчив погіршення їхніх позицій, звідси і зростання скепсису відносно РФ з боку країн Азії. Скоріше за все, Росії доведеться прийняти концепт розвитку Китаю та його партнерів, якщо вона хоче лишатися в орбіті незахідного світу, а отже отримувати допомогу, яка не дозволить їм впасти в результаті наслідків війни із Заходом. Москві доведеться піти на суттєві поступки: змиритися зі зниженням свого статусу до регіональної держави без ексклюзивного права на сферу впливу, прийняти порядок денний Китаю та партнерів, допомагати розбудовувати логістику та модель розвитку, яка вигідна Китаю, і бути більш конструктивними у ситуації по Україні, в тому числі по продовольчій безпеці та енергетиці.\n\nМобілізація та «референдуми»: підвищення ставок на зовнішньому полі та спроба стабілізації Путіна всередині РФ\n\nПрезидент РФ Володимир Путін підписав указ про часткову мобілізацію. І хоча була озвучена цифра у 300 тисяч осіб, реальні масштаби мобілізаційних заходів, найімовірніше, набагато більші. Таке рішення (як і референдуми на окупованих територіях) продиктовано не лише необхідністю повернути ініціативу на фронтах в Україні, а й внутрішньополітичними міркуваннями. Йдеться про тимчасове посилення позицій Путіна та його оточення в надії на дипломатичні та військові успіхи у наступні 4-6 місяців.\n\nРішення\n\nКрім наказу Путіна про проведення часткової мобілізації та виступу Шойгу з інформацією про «втрати» та масштаби мобілізації варто згадати ще кілька фактів:\n\n1. Різка критика низки радикальних лідерів (прихильників війни в Україні) військово-політичних рішень керівництва країни, звинувачення оточення Путіна у поразці на Харківщині та вимоги мобілізації;\n\n2. Заклики Кадирова до «самомобілізації» регіонів;\n\n3. Попередні спроби проведення прихованої мобілізації, у тому числі найм ув’язнених у ПВК;\n\n4. Поправки до КК РФ щодо відповідальності за ухилення від військової служби під час воєнного стану чи мобілізації;\n\n5. Проведення референдумів на окупованих територіях Донецької, Луганської, Запорізької та Херсонської областей.\n\nПричини\n\nКлючовою причиною для проведення мобілізації в РФ є втрата ініціативи російськими силами на фронті та нездатність досягти навіть мінімальних із озвучених цілей «СВО» – захоплення Донецької та Луганської областей у їхніх адміністративних кордонах. Поразка в Харківській області стала лише частиною цього процесу, але зокрема стала тригером для ухвалення рішення про мобілізацію.Ба більше, якщо до контрудару на Слобожанщині керівництво РФ могло говорити про «свідоме уповільнення темпів наступу», то вже в середині вересня йдеться про очікування нових ударів з боку ЗСУ без впевненості у здатності їхнього відобиття.\n\nРосія намагалася вийти на діалог з державами ЄС з метою тиску на Україну у питаннях переговорів щодо заморожування конфлікту. З цією метою використовувала звичну тактику шантажу та «підвищення ставок». Зокрема з питань:\n\n• постачання енергоносіїв до ЄС;\n\n• ядерної та радіаційної загрози;\n\n• ринку продовольства (постачання зернових та добрив);\n\n• масштабування конфлікту та виведення його на новий рівень (у тому числі проведенням референдумів).\n\nОднак такі кроки не дали очікуваного результату. Ба більше, Росія, демонструючи нездатність досягати поставлених військових цілей в Україні, зіткнулася з розчиненням власного впливу на світовій арені, що продемонстрував саміт ШОС, де Китай зафіксував своє лідерство в організації, а держави, які претендують на роль регіональних лідерів (Індія, Туреччина, Іран, Пакистан), демонстрували готовність діяти без урахування «за замовчуванням» російських інтересів навіть у регіонах, які Кремль відносив до зони «свого впливу». Це призвело до зміни позиції пострадянських держав, зокрема щодо зближення із «новими центрами сили».\n\nОсновною внутрішньополітичною причиною рішення про мобілізацію та оголошення референдумів стала нездатність пропаганди знайти навіть не «формулу успіху», а зручну «формулу поразки» на тлі настання ЗСУ у Харківській області. Тижневе мовчання і теза про «передислокацію» (яка вже розвалилася в частині заяв про майбутню стабілізацію по річці Оскол) стала сильним ударом по пропагандистській конструкції, що почала вибудовуватись ще раніше.\n\nЧерез війну Кремль зіштовхнувся з критикою своїх радикалів, які виступають за повномасштабну війну. Ця група неоднорідна і не є негайною загрозою. Проте критика керівництва РФ на базі імперських наративів (які використовує і сам Кремль) створює ризики на найближчу перспективу.\n\nДодатковим аспектом зростання ризиків є нерівномірність втрат (визнаних та реальних) у регіонах Росії. Так, беручи за основу дані ВПС з аналізу некрологів у місцевій пресі та соцмережах (частково), можна вивести ТОП-10 із найбільшою кількістю загиблих на 100 тисяч населення та ТОП-10 регіонів із мінімальною часткою втрат. У десятку суб’єктів РФ — донорів війни входять насамперед депресивні області, у яких рівень безробіття в 2-5 разів вищий за середньоросійський, а середній рівень зарплат (за 10 регіонами) становить 73% від середньоросійського. У регіони з мінімальною «часткою» загиблих, навпаки, входять найбагатші регіони, де рівень безробіття менший за середній по країні, а усереднений (за 10 регіонами) рівень заробітної плати становить 138% від середньоросійської. При цьому, наприклад, у Москві зафіксовано лише 0,18 смерті на 100 тисяч населення, а у Тиві 29. Різниця у 160 разів.\n\nЛогіка рішення та висновки\n\nЛогіку рішення про мобілізацію та проведення референдумів можна розкласти на три складові: міркування внутрішньої політики, військову необхідність та зовнішньополітичний трек.\n\n1. Логіка внутрішньої політики\n\nОголошуючи мобілізацію та проводячи «референдуми» на окупованих територіях, Кремль намагається не допустити розхитування внутрішньополітичної ситуації в країні.\n\nУ питаннях мобілізації Кремль (і російські ЗМІ) за останній місяць остаточно змістили акценти у висвітленні війни в Україні. Теза «захисту Донбасу» та «денацифікації» України відійшла на другий план: основною конструкцією стало протистояння з «колективним Заходом», який нібито має намір знищити Росію. Це дозволило розпочати розвивати тезову конструкцію щодо необхідності вже не «операції в Україні, а «захисту Батьківщини».\n\nМасштабування образу «ворога» дозволяє дати «пояснення» поразкам — силам, задіяним у «СВО», протистоять держави ЄС та США. Це дозволило надати логіку мобілізаційним заходам — для протистояння сильнішому противнику необхідно більше ресурсів.\n\nУ регіональному розрізі мобілізація дозволяє тимчасово відкласти зростання напруженості у суб’єктах Федерації, спричинене нерівномірним розподілом втрат у війні в Україні. Адже мобілізують “по всій країні”.\n\nУ цій логіці затримання учасників антивоєнних мітингів у містах РФ відіграють ту саму роль. З одного боку – демонструють готовність «заставить Родину любить» мешканців досить багатих регіонів (які меншою мірою були залучені у війну). З іншого боку – відправляє на фронт потенційних активістів, які могли б намагатися організувати протести на пізніших (і більш небезпечних) етапах. Виїзд частини противників війни з території Росії також зменшує протестний потенціал найближчим часом.\n\nАле найголовніше – часткова нейтралізація протестних настроїв у радикальних колах та спроба зміцнити імідж Путіна як «вождя», «вожака». Оголошення референдумів (з перспективою заяв про приєднання окупованих територій) дає суспільству картину перемоги. Мовляв, про Харків можна буде забути, коли Запоріжжя та Херсон йтимуть до Росії. Мобілізаційні заходи повною мірою відповідають запитам радикальних груп. Запевнення про зрівнювання у правах найманців ПВК і військовослужбовців ЗС РФ є спробою нівелювати конфлікти, що виникли на попередній фазі війни.\n\n2. Військові аспекти\n\nПершим та ключовим аспектом підготовки нормативних актів про мобілізацію (поправки до КК, указ Путіна) є спроба оперативно знайти резерви для стабілізації ситуації на фронті:\n\n• Кримінальна відповідальність за відмову воювати, розрив контракту (те, що називають «п’ятисоті»), дозволить відправити на фронт тих, хто повернувся до місць постійної дислокації або написав рапорти на звільнення.\n\n• Мобілізація так само дозволить залучити до служби громадян РФ, які звільнилися зі служби в останні 5-7 років і не побажали повернутися на службу для війни в Україні.\n\nЦі два аспекти дають до 20-30 тисяч підготовлених солдатів та офіцерів, яких Росія зможе перекинути на фронт упродовж найближчого місяця-півтора.\n\nНаступну хвилю, наймасовішу, найімовірніше буде відправлено до України наприкінці листопада — грудні 2022 року.\n\nТаким чином, Кремль розраховує стабілізувати ситуацію найближчим часом і через 2-3 місяці спробувати перехопити ініціативу та організувати масштабні наступальні дії. У тій же логіці використання переваги живою силою.\n\nМобілізація на окупованих територіях Запорізької та Харківської областей (після проведення референдумів) дозволить спробувати уявити війну в Україні як хоча б частково «громадянський конфлікт», «виступ громадян проти уряду в Києві».\n\n3. Зовнішньополітичні міркування\n\nОточення Путіна йде шляхом підвищення ставок. Для Росії вкрай потрібна демонстрація «успіху» своєї «операції». Йдеться як про військову, так і про політичну складову. Без успіхів на фронті та спроб демонстрації політичних результатів (референдуми), процеси руйнування зони впливу РФ, навіть на пострадянському просторі, стануть незворотними вже у 2023 році.\n\nПовернення ініціативи у війні (або позбавлення України ініціативи при стабілізації фронту) разом із підвищенням ставок, демонстрацією готовності Росії до масштабування конфлікту, у логіці оточення Путіна, має створити додаткову лінію шантажу ЄС та США після виходу на політичний діалог (у тому числі й заморозки) війни в Україні).\n\nРосія відмовилася від ідеї здобути «швидку перемогу». Тому працюватиме на недопущення поразки та розгойдування ситуації в (і довкола) України. Зокрема:\n\n• завдаючи ударів по цивільній (енергетичній, транспортній та ін.) інфраструктурі;\n\n• намагаючись дестабілізувати економічну та політичну ситуацію в низці країн ЄС;\n\n• продовжуючи працювати над дискредитацією України в очах партнерів;\n\n• загрожуючи ЄС та США масштабуванням конфлікту, аж до ядерної війни.\n\nНаслідки\n\nПутін, опинившись перед загрозою власної дискредитації та руйнування іміджу «вождя», суттєво підняв ставки. Тим самим він стабілізував власне становище усередині РФ на найближчі 4-5 місяців. Однак, відсутність явних успіхів у війні та зовнішній політиці після закінчення даного терміну загрожує йому хвилеподібним зростанням проблем.\n\n• Зовнішньополітичне коло впливу Росії почне розпадатися прискореними темпами. Включно з успішними (!) спробами виходу з російського впливу пострадянських держав, де позиції РФ були традиційно сильні (Вірменія, Білорусь, Киргизстан, Таджикистан).\n\n• Росію перестануть сприймати як глобального гравця, і навіть держави-регіональні лідери будуватимуть зони свого впливу без урахування думки Кремля.\n\n• Невдачі на фронті в Україні та перелічені вище виклики у зовнішній політиці створять передумови до внутрішньополітичної кризи в РФ, яка може піти за одним із двох сценаріїв: палацовий переворот з усуненням Путіна або хвилеподібне зростання протестів, що підтримується частиною еліт і персон із сьогоднішнього його оточення (що призведе до переконфігурації російської влади).\n\nТому, виводячи війну на новий рівень, Путін усіма способами намагатиметься створити ілюзію «перемоги» чи «масштабних поразок України».\n\nНа жаль, нам варто бути готовими до спроб РФ завдати масованих ракетних ударів по об’єктах критичної інфраструктури. Перші проби Харківської та Запорізької областей пройшли. Однак найнебезпечніший період — зима, коли можливі перебої в енергопостачанні, опаленні, водопостачанні стають найбільш критичними.\n\nМожливими ударами, наприклад, по урядовому кварталі у Києві.\n\nІ, нарешті, не варто виключати завдання тактичного ядерного удару як останнього козиря Путіна.\n\nУ зовнішній політиці РФ може спробувати задіяти механізми ОДКБ чи будь-яким іншим шляхом поставити держави колишнього СРСР перед вибором «або». Проте сьогодні на тлі поразок це малоймовірно. Такий сценарій можливий після демонстрації Кремлем «успіху у війні».\n\nОбмін полоненими став провалом для російської пропаганди\n\n22 вересня відбувся масштабний обмін полоненими та утримуваними особами. Росія передала Україні 215 військовослужбовців, з них 108 бійців “Азову”. Серед звільнених – 124 офіцери. Також Росія відпустила 10 іноземців. Серед них є громадяни США, Великої Британії, Швеції, Хорватії та Марокко. У червні у так званому «ДНР» щодо трьох з них було проведено процес, який назвали «судом», і в результаті до смертної кари було «засуджено» громадянина Марокко Саадуна Брагіма та двох британських підданих — Ейдена Асліна і Шона Піннера. Ці події широко висвітлювалися в російських ЗМІ з обіцянками жорстоко покарати іноземців за службу в ЗСУ. Подібні судилища планувалися щодо командирів «Азову» на кінець серпня і були скасовані лише після ультиматумів української влади щодо неприпустимості подібних дій. Іноземці були передані до Саудівської Аравії за посередництва Мухаммада Бін Салмана. Пять командирів «Азову» будуть перебувати в Туреччині до закінчення війни, решта українських військовослужбовців повернулися додому.\n\nРосійська сторона при обміні отримала 55 полонених військовослужбовців та арештованого в Україні українського політика В.Медведчука.\n\nВисновки і наслідки",
    "Штрафи, доноси, арешти та суди: як Росія придушує спротив кримчан": "Останніми місяцями в Криму стало набагато більше протестних проявів, ніж у попередні роки, зазначають правозахисники, адвокати й аналітики. Окупанти стали гостріше реагувати на українську символіку, виконання української пісні, використання української мови та прапора, заявляє аналітик «КримSOS» Євген Ярошенко. Як кримчани ставляться до війни Росії проти України і чому вони стали активніше висловлювати свою позицію, незважаючи на погрози російської влади, читайте про це у матеріалі Крим.Реалії.\n\nСправи за «дискредитацію армії»\n\nЗа даними громадської ініціативи «КримSOS», за пів року кримські окупаційні суди розглянули 109 справ про нібито дискредитацію збройних сил Росії. Лише у двох справах кримчан визнали невинними. У 96 справах людей штрафували в середньому на 30 тисяч рублів. У 31% випадків, каже аналітик «КримSOS» Євген Ярошенко, кримчан засуджували за розміщення постів, фото, коментарів у соцмережах. У 27% випадків неможливо ідентифікувати суть звинувачень – на сайтах судів інформації про них майже немає.\n\n«У 18 відсотків осіб [справи] – через одиночні пікети чи акції з проукраїнськими або антивоєнними закликами та плакатами. У 14 відсотках випадків – за висловлювання своєї точки зору. Це могло бути як публічне висловлювання своєї думки з критикою дій Росії, так і приватні розмови. І у 10 відсотках випадків – це протест проти так званої «Z-символіки» на автомобілях чи здирання таких наклейок, стікерів», – зазначає аналітик «КримSOS» Євген Ярошенко.\n\nРосіяни визнають, що їхні збройні сили – це не захисники, а армія війни, - констатує експерт Кримської правозахисної групи Ірина Сєдова.\n\nВони вважають: заклики мирно жити зі своїми сусідами – це «дискредитація армії»\n\n«Абсолютно абсурдні рішення. Такі речі абсолютно абсурдні, коли люди пишуть «ми за мир», наприклад, і за це штрафують. Вони вважають: якщо людина – пацифіст і вона просто закликає до миру, навіть не кажучи про напад, то заклики мирно жити зі своїми сусідами – це «дискредитація армії». Тобто це армія війни, і вони самі це визнають – не просто на словах, а у рішеннях судів», – наголошує правозахисниця Ірина Сєдова.\n\nУ Севастополі створили чат-бот для доносів на проукраїнські прояви у Криму. Правозахисники давно вже спостерігають, як донос на півострові стає звичайною практикою.\n\n«Навіть родичі доносять у ФСБ на своїх родичів, якщо хтось там на кухні сказав, наприклад, «погано, що Росія напала на Україну». То дружина донесла на чоловіка, то учні донесли на вчительку, яка їм намагалася на уроці розповідати (про війну). І навіть співробітники дитячого садка донесли на виховательку, що вона дискредитує збройні сили», – зазначає експерт Кримської правозахисної групи Ірина Сєдова.\n\nАктивізація протестів та вимога покаянь\n\nУ Севастополі вчительку початкових класів 22-ї школи звільнили за те, що вона переставила повітряні кулі так, що деякі з них створили кольори українського прапора, та дитячий малюнок із написом «1 вересня» українською мовою.\n\nФСБ намагається залякувати всіх, хто хоч якимось чином, навіть трохи, намагається публічно сперечатися та висловлювати свою незгоду\n\n«Люди намагаються висловлювати свій протест у різний спосіб. Хтось просто прийшов та закидав яйцями військкомат і сказав, що це несправедливо. Хтось у кафе показував ролики українських медіа та пояснював, що це геноцид і це погано, і на нього одразу ж донесли у ФСБ: прийшли та оштрафували цю людину. Тобто вони хочуть залякати всіх, хто хоч якимось чином, навіть трохи, намагається публічно сперечатися та висловлювати свою незгоду з тим, що зараз відбувається», – зазначає правозахисниця Ірина Сєдова.\n\nНаприкінці літа у Гагарінському парку Сімферополя затримали п'ятьох підлітків, їхні вигуки «Слава Україні!» зняли на відео. Підлітків змусили вибачатися. Останнім часом російська влада в Криму постійно використовує такий елемент, як записані силовиками на відео нібито вибачення та каяття затриманих і заарештованих.\n\n«Це жахлива інформаційно-психологічна операція, інформаційна війна, що триває вісім років і зараз посилилася. Вони намагаються деморалізувати спротив у Криму таким чином. Вони намагаються продовжувати знищення української ідентичності, все, що стосується української мови, культури, історії, пісні. Навіть якщо ці пісні не про армію, а просто «Червона калина», – каже експерт Кримської правозахисної групи Ірина Сєдова.\n\nУ Севастополі чоловіка затримали за те, що він співав цю пісню у власній машині.\n\nПід цю ж пісню танцювали на весіллі у Бахчисараї. Проросійський блогер Олександр Таліпов опублікував це відео у своєму телеграм-каналі, назвав пісню нацистською, тих, хто танцювали під неї, назвав «тварюками». Заявив «ми кожного знайдемо і з кожного запитаємо».\n\nПісля цього заяву зробив російський глава Криму Сергій Аксьонов (за документами – Аксенов).\n\n«Будуть покарані такі дії у кримінальному порядку. Щодо і організаторів, і учасників усіх процесів. Я доручив за кожним таким фактом встановити всіх учасників цього заходу, які співають націоналістичні гімни. У цьому випадку – притягнення до кримінальної відповідальності, звільнення з посад і, в тому числі, припинення ведення бізнесу, оскільки це один із заходів впливу на всіх подібних персонажів на території Російської Федерації», – заявив Аксьонов.\n\nГостей весілля та власника ресторану російський суд у Бахчисараї звинуватив у «дискредитації» армії РФ та «демонстрації пісні «Червона калина», яка є бойовою піснею українських націоналістів».\n\nОкупанти стали гостріше реагувати на українську символіку, виконання української пісні, використання української мови та прапора\n\nСтавники російської влади помітно нервують через протестні настрої в Криму, зазначає аналітик «КримSOS».\n\n«Окупанти стали гостріше реагувати на українську символіку, виконання української пісні, використання української мови та прапора. Наприклад, із відкритих джерел відомо, що діджея одного із закладів засудили в серпні на 10 діб адмінарешту за те, що він на замовлення одного з клієнтів включив українську пісню з відеокліпом, де була символіка «Азова». Потім його та відвідувача кафе оштрафували», – каже Євген Ярошенко.\n\nУ Кримськотатарському ресурсному центрі розцінюють це як істерику. Голова центру Ескендер Барієв повідомляє у своєму пості у фейсбуці, що окупанти проводять рейди по весіллях кримських татар, зупиняють свято, погрожують власникам кафе, затримують молодят, музикантів, збирають інформацію про тих гостей, хто замовляв українські пісні. Загалом правозахисники та аналітики зазначають, що останніми місяцями в Криму стало набагато більше протестних проявів, ніж у попередні роки.\n\nПереслідування адвокатів\n\nКримські адвокати, які займаються захистом кримчан у політично вмотивованих справах, теж зазнають тиску. Затримання, адмінарести, штрафи, тримання у СІЗО – за вісім років таких історій переслідування захисників назбиралося чимало.\n\nТепер російська влада перейшла до нового етапу. Адвокатів позбавляють ліцензій. У серпні право працювати відібрали у Лілі Гемеджи, Рустема Камілєва та Назіма Шейхмамбетова.\n\nЇхній колега адвокат Микола Полозов вважає, що це не що інше, як тиск на адвокатів.\n\nЗамовники цього тиску перебувають не тільки в Криму, бо три вказані адвокати мали статус, отриманий не в Кримській адвокатській палаті\n\n«Ймовірно, замовники цього тиску перебувають не тільки в Криму, бо три вказані адвокати мали статус, отриманий не в Кримській адвокатській палаті, а в адвокатській палаті Чеченської республіки. І на запит нібито силовиків із Криму, чеченська палата позбавила їхнього статусу. Причому позбавила їх таємно, без залучення адвокатів до розгляду, без можливості оскаржити це рішення. Абсолютно кулуарне рішення із забороною на повторне складання іспиту строком на рік. Це суттєво звужує можливості захисту українських політв'язнів, кримських татар, яких ці адвокати захищали у сфабрикованих кримінальних справах», – наголошує адвокат Микола Полозов.\n\nЗалишаючи адвокатів без ліцензії на офіційну роботу, російська влада таким чином позбавляє кримчан захисників у судах, вважають також і у громадянському об'єднанні «КримSOS».\n\n«Приблизно 15 політв'язнів залишаться без професійної адвокатської допомоги, оскільки позбавлення адвокатського статусу не дає їм можливості захищати своїх підзахисних у кримінальних справах. Таким чином, ми спостерігаємо, що Російська Федерація переслідує не лише тих, хто виступає проти репресій, а й тих, хто захищає жертви політичних репресій», – каже аналітик Євген Ярошенко.\n\nАдвокат Микола Полозов побоюється, що слідом за спробами позбавити адвокатів ліцензій може бути їх кримінальне переслідування, оскільки таку практикуросійська влада вже використовує.\n\nНаступним етапом тиску на адвокатів у Криму, очевидно, будуть уже кримінальні справи\n\n«Яскравим прикладом є Дмитро Талантов з Удмуртії, він президент Удмуртської палати, якого звинувачено за новим законом про фейки в деяких публікаціях, де він висловлював свою позицію щодо російсько-української війни. І зараз він у СІЗО. Тому наступним етапом тиску на адвокатів у Криму, очевидно, будуть уже кримінальні справи», – вважає Микола Полозов.\n\nМиколу Полозова ФСБ також переслідувала у Криму, коли він був адвокатом у резонансних політично мотивованих процесах на півострові.\n\n«Проти мене були дві спроби порушення кримінальних справ у Криму – у 2016 та 2017 роках. Мене також відвідували співробітники ФСБ, щоб залякати, змусити виїхати з Криму, не захищати кримських татар. Ось ця комбінація різних засобів, які використовують силовики у Криму для залякування адвокатів, наразі поповнилася і позбавленням статусу», – зазначає Микола Полозов.\n\nКримінальні справи проти кримських татар\n\nПісля початку повномасштабного вторгнення ФСБ посилила переслідування за нібито участь у батальйоні імені Номана Челебіджихана.\n\nРосійська влада частіше почала звинувачувати кримських татар нібито у членстві в добровольчому батальйоні імені Номана Челебіджихана\n\n«Спостерігаються нові тенденції. А саме – російська влада частіше почала звинувачувати кримських татар нібито у членстві в добровольчому батальйоні імені Номана Челебіджихана. Якщо за всі попередні роки окупації шестеро людей було заарештовано та засуджено за цими статтями, то за останні пів року щонайменше 10 осіб було заарештовано. Причому більшість із них було викрадено окупантами вже на території Херсонщини та незаконно вивезено до Криму. Таким чином, Росія скоїла кілька військових злочинів у цих діях», – каже аналітик «КримSOS» Євген Ярошенко.\n\nЗа даними Кримськотатарського ресурсного центру, обвинувачених Росією в участі у цьому батальйоні навіть більше: з 2014 року центр зафіксував переслідування двадцяти однієї особи. На цей час найбільший термін за таким обвинуваченням – 10 років. Минулого серпня до такого терміну ув'язнення російський суд Київського району Сімферополя засудив 34-річного жителя Херсонщини Арсена Ібраїмова. За даними громадського об'єднання «КримSOS», до Ібраїмова після затримання застосовували тортури.\n\nТривають переслідування кримських татар за звинуваченнями в участі в ісламській політичній організації «Хізб ут-Тахрір», цю організацію заборонено в Росії. 11 серпня у Джанкої та Джанкойському районі Криму відбулись масові обшуки у кримськотатарських активістів. За даними адвоката Еміля Курбедінова, співробітники ФСБ Росії побили та катували Енвера Кроша.\n\nЛюдей, які приїжджають підтримати затриманих, розганяють, розповідає Лутфіє Зудієва.\n\n«Сьогодні було чимало людей біля будівлі Київського районного суду (у Сімферополі – КР), близько 200 осіб надвечір зібралося. І я бачу тут людей із різних районів Криму. Це говорить про те, що незважаючи на те, що слухачів регулярно розганяють, регулярно сюди приїжджають наряди поліції, вимагають від людей розійтися, вони все одно продовжують підтримувати тих людей, яких вважають невинними та яких вважають політичними в'язнями», – зазначає координаторка «Кримської солідарності» Лутфіє Зудієва.\n\nЗа роки анексії Криму російська влада позбавила волі за звинуваченням в участі у «Хізб ут-Тахрірі» вже майже 150 кримських татар.\n\nСтаном на серпень цього року 147 людей у Криму стали жертвами кримінальних переслідувань\n\n«Зростає кількість жертв політично вмотивованих переслідувань і загальний термін вироків. Станом на серпень цього року 147 людей у Криму стали жертвами кримінальних переслідувань. 134 з них перебувають за ґратами. 93 із них уже засуджено до реальних термінів ув'язнення. Причому сумарний термін цих позбавлень волі становить 1147 років і два місяці», – каже аналітик «КримSOS» Євген Ярошенко.\n\n21 вересня російський Верховний суд Криму виніс вироки заступнику голови Меджлісу кримськотатарського народу Наріману Джелялу (за документами – Джелялову) та активістам братам Асану й Азізу Ахтемовим. Їх звинуватили у контрабанді й зберіганні вибухових речовин і скоєнні диверсії на газопроводі в селі Перевальному.\n\nЯ сприймаю цей вирок як ставлення до нашого спільного прагнення вільно жити у власній демократичній країні\n\nПісля оголошення вироку Наріман Джелял зробив заяву. Він назвав вирок очікуваним і сказав, що це черговий злочин російської влади щодо громадян України.\n\n«Я сприймаю цей вирок як ставлення до нашого спільного прагнення вільно жити у власній демократичній країні. І я звертаюся до всіх вільних людей: сьогодні межа між добром та злом чітка й зрозуміла. І тому ми повинні чинити виключно правильно, спираючись на свою віру, на своє сумління, на своє почуття людської гідності і справедливість», – сказав Наріман Джелял.\n\nПідконтрольний Росії Верховний суд Криму 21 вересня оголосив вирок фігурантам «справи про диверсію на газопроводі» у Перевальному – Наріману Джелялу і братам Азізу та Асану Ахтемовим.\n\nДжеляла засудили до 17 років позбавлення волі у колонії суворого режиму зі штрафом 700 тисяч рублів, Асана Ахметова засудили до 15 років колонії суворого режиму зі штрафом 500 тисяч, Азіза Ахтемова засудили до 13 років колонії суворого режиму зі штрафом 500 тисяч рублів.\n\nУ прокуратурі Автономної Республіки Крим назвали незаконним винесений підконтрольним Росії Верховним судом Криму вирок кримськотатарському політику та активісту Наріману Джелялу і братам Асану та Азізу Ахтемовим.\n\nПредставництво президента України в Автономній Республіці Крим засудило вироки, які 21 вересня виніс підконтрольний Росії Верховний суд Криму щодо кримськотатарського політика та активіста Нарімана Джеляла, а також братів Асана та Азіза Ахтемових.\n\nРаніше лідер кримськотатарського народу Мустафа Джемілєв повідомив в інтерв'ю Крим.Реалії, що має намір обговорити з президентом Туреччини Реджепом Ердоганом питання звільнення Джеляла з російського ув'язнення.\n\n23 серпня учасники другого міжнародного саміту «Кримська платформа» закликали Росію негайно звільнити Нарімана Джеляла та всіх кримських політв'язнів.\n\nРоскомнагляд (Роскомнадзор) намагається заблокувати доступ до сайту Крим.Реалії. Безперешкодно читати Крим.Реалії можна за допомогою дзеркального сайту: https://krymrgbcrlvrexoeaqjy.azureedge.net/. Також слідкуйте за основними подіями в Telegram, Instagram та Viber Крим.Реалії. Рекомендуємо вам встановити VPN.\n\nНовини без блокування і цензури! Встановити додаток Крим.Реалії для iOS і Android.\n\nКримські «справи Хізб ут-Тахрір» Представники міжнародної ісламської політичної організації «Хізб ут-Тахрір» називають своєю місією об'єднання всіх мусульманських країн в ісламському халіфаті, але вони відкидають терористичні методи досягнення цього і кажуть, що зазнають несправедливого переслідування в Росії та в окупованому нею в 2014 році Криму. Верховний суд Росії заборонив «Хізб ут-Тахрір» у 2003 році, включивши до списку об'єднань, названих «терористичними». Захисники заарештованих і засуджених у «справі Хізб ут-Тахрір» кримчан вважають їх переслідування мотивованим за релігійною ознакою. Адвокати зазначають, що переслідувані у цій справі російськими правоохоронними органами – переважно кримські татари, а також українці, росіяни, таджики, азербайджанці та кримчани іншого етнічного походження, які сповідують іслам. Міжнародне право забороняє запроваджувати на окупованій території законодавство держави-окупанта."
}