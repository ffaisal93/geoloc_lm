{
    "Білий дім: США \"в найближчі дні\" оголосять про реакцію на російські псевдореферендуми": "Сполучені Штати вже цього тижня планують оголосити про заходи, які буде вжито проти Росії у відповідь на проведення так званих псевдореферендумів на тимчасово окупованих територіях України.\n\nЯк повідомляє \"Європейська правда\", про це на брифінгу у вівторок заявила речниця Білого дому Карін Жан-П’єр.\n\n\"Що стосується псевдореферендумів, свідками яких ми є, то ми ніколи не визнаємо ці території чимось іншим, окрім як частиною України. Ми будемо й далі працювати з нашими союзниками й партнерами, щоб притягти Росії до відповідальності й підтримувати Україну стільки, скільки потрібно\", – наголосила вона.\n\nПредставниця Білого дому нагадала, що США готові змусити Росію \"платити додаткову швидку й тяжку економічну ціну\" у відповідь на \"референдуми\".\n\n\"США ніколи не визнають ці території чимось іншим, окрім як частиною України, і спільно з партнерами відхиляємо будь-який сфальшований наслідок (\"референдумів\"), який анонсує Росія. Більше про це ви почуєте від нас у найближчі дні\", – додала Жан-П’єр.\n\nЯк відомо, окупанти планують провести з 23 по 27 вересня псевдореферендуми про приєднання до Росії захоплених територій Донецької, Луганської, Херсонської та Запорізької областей.\n\nРаніше президент США Джо Байден заявив, що Сполучені Штати ніколи не визнають результати псевдореферендумів на окупованих територіях України, і пригрозив Росії серйозними економічними витратами.",
    "США кредитуватимуть українські компанії та готові покривати воєнні ризики": "Фінансова корпорація розвитку США (DFC) готова кредитувати український бізнес в рамках окремих проектів на суми до 1 млрд доларів, а також надавати страхування від воєнних ризиків.\n\nПро це повідомила пресслужба Міністерства економіки з посиланням на слова заступника міністра Олександра Грибана.\n\nDFC є агентством федерального уряду США, яке зазвичай надає підтримку лише американським інвесторам, що здійснюють інвестиції в різні країни світу. Тепер компанія повідомила про готовність фінансувати також і український бізнес на суму від 1 млн дол до 1 млрд дол на кожен проєкт.\n\nЗазначається, що DFC готова надавати фінансування українським компаніям навіть якщо у ньому не буде представлено американського інвестора.\n\nКрім того, йдеться про підтримку одразу декількома різними фінансовими інструментами. Крім прямого кредитування агентство надаватиме покриття кредитних ризиків.\n\n\"При такому сценарії кредитором для українського позичальника виступає приватний банк, але позичальник купує страховку кредитного ризику у DFC. Таким чином умови за кредитом стають більш вигідними – позичальник отримає нижчу ставку, довший термін залучення грошей і таке інше\", – пояснює Грибан.\n\nКорпорація готова страхувати і політичні ризики, в рамках яких має інструмент покриття воєнних ризиків.\n\nВІДЕО ДНЯ\n\nГрибан зауважує, що всі ці фінансові інструменти доступні лише компаніям, які пройшли фінансовий аудит та мають бізнес-план згідно умов міжнародного фінансового аналізу.\n\nВодночас передбачена підтримка \"перспективним\" компаніям, що поки не мають аудиту – такий бізнес може отримати цільовий грант на підготовку до його проходження та приведення корпоративної та операційної структури у відповідність до міжнародних вимог.\n\nПісля проходження аудиту такий позичальник теж зможе користуватись всіма фінансовими інструментами. Обмежень на кількість кредитів для українського бізнесу наразі не встановлено.\n\nНагадуємо:\n\nУкраїна та Багатостороннє агентство з гарантування інвестицій (MIGA) домовились про запуск пілотного проєкту страхування інвестицій під час бойових дій.",
    "Конгрес США попередньо погодив виділення Україні додаткових $12 млрд допомоги": "Представники партій Конгресу США під час переговорів у понеділок домовилися передбачити в бюджеті на наступний, 2023-ий фінансовий рік (починається з 1 жовтня) майже 12 мільярдів доларів допомоги для України.\n\nПро це повідомляє \"Європейська правда\" з посиланням на Reuters.\n\nЗа словами співрозмовника агенції, члени Конгресу домовилися також виділити фінансування для переселення біженців із Афганістану.\n\nЗазначимо, що Конгрес має час до опівночі п'ятниці, щоб ухвалити новий бюджет, інакше в країні оголошується шатдаун – державні установи припиняють роботу до ухвалення закону про бюджет.\n\nНагадаємо, на початку вересня стало відомо, що президент США Джо Байден просить Конгрес виділити Україні 11,7 млрд доларів як екстрену допомогу.\n\nБілий дім стверджував, що кошти необхідні для підтримки темпів надання допомоги Україні протягом перших трьох місяців 2023 року фінансового року, який починається на початку жовтня.\n\nЗагалом Сполучені Штати виділили Україні близько 17 млрд доларів допомоги в галузі безпеки з моменту початку роботи адміністрації Байдена, з них майже 16 млрд доларів з початку вторгнення Росії 24 лютого.",
    "США нададуть Україні понад 450 мільйонів доларів допомоги у сфері цивільної безпеки": "Сполучені Штати нададуть Україні 457,5 млн доларів допомоги у сфері цивільної безпеки.\n\nПро це заявив державний секретар Ентоні Блінкен в понеділок, повідомляє \"Європейська правда\".\n\nЦя підтримка покликана допомогти українським правоохоронним органам і органам кримінального правосуддя.\n\n\"Сполучені Штати нададуть додатково 457,5 млн доларів США на допомогу у сфері цивільної безпеки для порятунку життів та зміцнення потенціалу українських правоохоронних органів та системи кримінального правосуддя. Ми поділяємо їхню відданість демократичній, незалежній та суверенній Україні\", - написав Блінкен у Twitter.\n\nНагадаємо, на початку вересня державний секретар США Ентоні Блінкен заявив, що Вашингтон надасть довгострокове військове фінансування у розмірі 2 млрд доларів Україні та її 18 сусідам.\n\nЄвропейська правда",
    "США готові приймати російських ухилянтів, але в індивідуальному порядку": "Речниця Білого дому Карін Жан-П’єр заявила, що Сполучені Штати готові приймати громадян Росії, які тікають за кордон від мобілізації, але політичний притулок їм будуть надавати в індивідуальному порядку.\n\nЯк повідомляє \"Європейська правда\", про це вона сказала на брифінгу в понеділок.\n\n\"Ми чітко розрізняємо дії російського уряду, їхніх збройних сил в Україні та росіян, багато з яких відверто висловилися проти цієї несправедливої війни Ми це спостерігали в останні кілька днів, причому протести в Росії тривають і нині\", – зазначила Жан-П’єр.\n\n\"Тож будь-хто, хто шукає притулку від політичного переслідування, незалежно від громадянства, може подати заявку на притулок у США, і його заявку розглядатимуть в індивідуальному порядку. Такою ми бачимо свою роль у цьому процесі\", – додала вона.\n\nНагадаємо, в країнах Європейського Союзу розгорнулася дискусія щодо того, чи варто пропускати російських ухилянтів через кордон. Так, країни Балтії і Польща однак стурбовані тим, що відкриття дверей для росіян може дозволити пропутінським оперативникам потрапити до ЄС.\n\nВодночас такі країни, як Німеччина, Ірландія і Нідерланди, вже підтримали надання російським дезертирам та ухилянтам притулку. Такої ж думки і президент Європейської ради Шарль Мішель.",
    "Білий дім анонсував державний візит Макрона до США": "Адміністрація президента Джо Байдена офіційно оголосила про готовність прийняти 1 грудня з державним візитом президента Франції, під час якого будуть обговорені глобальні виклики, в тому числі, питання, пов’язані з російською війною в Україні.\n\nПро це повідомила в понеділок під час брифінгу в Вашингтоні речниця Білого дому Карін Жан-П’єр, передає власний кореспондент Укрінформу.\n\n«Президент Джо Байден і перша леді доктор Джилл Байден вітатимуть президента Емануеля Макрона та міссіс Бріджит Макрон, які прибудуть до Сполучених Штатів з державним візитом 1 грудня»,- зауважила представниця адміністрації США.\n\nВона підкреслила, що це буде перший державний візит іноземного лідера, які прийматиме адміністрація Байдена-Гарріс. Він підкреслить глибокі й стійкі відносини між США і Францією, яка є найдавнішим союзником Америки.\n\n«Лідери обговорять тривале близьке партнерство, а також спільні глобальні виклики та сфери двосторонніх інтересів», - зазначила Жан-П’єр.\n\nВона наголосила, що відносини США і Франції базуються на спільних демократичних цінностях, економічних зв’язках, а також взаємодії у сфері безпеки й оборони.\n\n«Ми тісно співпрацюємо з Францією по повному спектру глобальних викликів, як ви знаєте, включно з війною (росії – ред.) в Україні»,- зазначила представниця Білого дому.\n\nЯк повідомлялося, державний візит, який здійснюється главою іноземної держави до іншої, належить до найвищої категорії візитів. Зазвичай він підкреслює велике політичне значення та відзначається особливими урочистостями й церемоніальними почестями.",
    "Зеленський: Україна отримає від США системи NASAMS, рішення прийняті": "Президент Володимир Зеленський повідомив, що Україна отримала від США зенітно-ракетні комплекси NASAMS, які забезпечать додаткову протиповітряну оборону, констатує \"Радіо Свобода\".\n\n«Я хочу подякувати президенту Байдену за позитивне рішення, яке вже було ухвалене. І Конгресу США. Ми отримали NASAMS. Це системи ППО. Але, повірте, цього навіть близько не вистачає, щоб покрити цивільну інфраструктуру, школи, лікарні, університети, домівки українців», – сказав глава держави в інтерв’ю американському телеканалу CBS 25 вересня.\n\nВ. Зеленський також подякував США за HIMARS й інші реактивні системи залпового вогню.\n\nРечник президента Сергій Никифоров у коментарі \"Супільному\" уточнив, що Україна отримала від США згоду на передачу українській стороні зенітно-ракетних систем NASAMS для оборони повітряного простору України. водночас самі системи до України ще не прибули, пише \"Інтерфакс-Україна\".\n\n\"Отримали рішення, отримали згоду, а самі NASAMS фізично ще не надійшли\", - сказав Никифоров.\n\nЗа словами президента України, від надійності \"закриття неба\" залежить те, скільки українців наважаться повернутись додому і налагоджувати життя, пише \"Європейська правда\".\n\n\"Якщо буде безпечно - вони приїдуть, будуть працювати тут і платити податки, і в нас не буде дефіциту бюджету 5 млрд доларів. Це буде перевагою для всіх. Тому що зараз США щомісяця підтримують наш бюджет на 1,5 млрд доларів. Але якщо наші люди повернуться - а вони хочуть повертатися, вони будуть працювати тут, і США не потрібно буде давати цю підтримку\", - додав Володимир Зеленський.\n\nВлада США передачу Україні комплексів NASAMS наразі не коментувала.\n\n16 вересня в Пентагоні заявили, що США у найближчі два місяці нададуть NASAMS, які посилять захист України від повітряних загроз.\n\nНаприкінці червня у США оголосили про надання Україні військової допомоги, яка, серед іншого, передбачала надання двох вдосконалених зенітно-ракетних систем NASAMS.\n\nУ серпні Міністерство оборони США повідомило, що анонсований того місяця президентом Джо Байденом пакет військової допомоги України на три мільярди доларів передбачає поставку шести додаткових ракетних систем NASAMS із додатковими боєприпасами.\n\n",
    "США наклали санкції на прокурорку з Боснії та Герцеговини, яка покривала криміналітет": "Міністерство фінансів США в понеділок повідомило про запровадження санкцій проти державної прокурорки Боснії і Герцеговини Діани Каймакович за \"співучасть у корупції та підриві демократичних процесів та інститутів на Західних Балканах\".\n\nПро це повідомляє \"Європейська правда\" з посиланням на пресреліз американського Мінфіну.\n\nКаймакович називають \"нахабно корумпованою прокуроркою, яка має зв’язки зі злочинними організаціями\". Її ім’я фігурувало в розмовах, які велися представниками криміналітету в захищеному додатку Sky ECC, що використовують злочинці по всьому світу.\n\n\"Підтримуючи наркоторговців та інших злочинів, Каймакович допомагала приховувати докази, попереджала судові переслідування та іншими способами сприяла кримінальній діяльності в обмін на особисту вигоду. Вона також намагалася заблокувати розслідування щодо її ймовірних кримінальних пособників\", – стверджується в повідомленні.\n\nСанкції означають, що все майно і активи боснійської прокурорки, які розташовані у США або перебувають у володінні чи під контролем громадян США, заморожуються, а транзакції за її участі – забороняються.\n\nНа початку серпня – після того, як ім’я Каймакович виплило в листуванні криміналітету – новий виконувач обов’язків державного прокурора БіГ перевів прокурорку у відділ військових злочинів. До цього Каймакович очолювала відділ по боротьбі з корупцією в боснійській прокуратурі.\n\nНагадаємо, Каймакович – не перша боснійка, яка потрапила під американські санкції. У червні їх наклали також на президента Федерації Боснія та Герцеговина Маринка Чавари та міністра охорони здоров’я Республіки Сербської, що входить до складу БіГ, Алена Шеранича через \"підрив Дейтонських мирних угод та демократичних процесів і інституцій\".\n\nУ коментарі Balkan Insight виконувач обов'язків головного державного прокурора Міланко Кайганіч повідомив, що прокуратура порушила справу щодо всіх осіб, які потрапили до санкційного списку США, і буде збирати докази разом із американськими колегами.\n\nКаймакович наразі балотується на посаду головного державного прокурора БіГ. Однак підрада Вищої судової та прокурорської ради Боснії і Герцеговини, яка є органом судового нагляду в країні, попросила скасувати процес відбору. Передбачається, що голосування з цього питання відбудеться в четвер.\n\nЧитайте також: Боснія на розрив: чому політична криза дійшла до рівня, що загрожує навіть існуванню держави.",
    "Російське громадянство Сноудена: реакція США": "Державному департаменту США не відомо про будь-які зміни в статусі американського громадянства Едварда Сноудена. Про це заявив у понеділок речник Держдепартаменту Нед Прайс. Він додав що позиція Вашингтона щодо колишнього співробітника розвідки США не змінилася: Сноуден має повернутися до США, щоб постати перед судом, як і будь-який інший громадянин США.\n\n«Мабуть, єдине, що змінилося, це те, що внаслідок його російського громадянства, очевидно, тепер його цілком можуть призвати воювати у війні Росії в Україні», — сказав Прайс на брифінгу в Держдепартаменті в понеділок.\n\nЯк повідомлялось президент РФ Владімір Путін у понеділок надав російське громадянство Сноудену. Це сталось через дев'ять років після того, як він заявив про викриття таємних операцій спостереження Агентства національної безпеки та, зрештою, отримав притулок в Росії.\n\nRelated video\n\nАдвокат Сноудена стверджує, що питання мобілізації не зачіпає його клієнта, адже той не служив в армії РФ.",
    "США \"поки не бачили\" доказів того, що Росія готується використати ядерну зброю – Білий дім": "На тлі погроз президента Росії Володимира Путіна застосувати ядерну зброю Сполучені Штати поки що не фіксували ознак того, що Москва готується вдатися до такого кроку.\n\nЯк повідомляє \"Європейська правда\", про це на брифінгу у вівторок заявила речниця Білого дому Карін Жан-П’єр.\n\n\"Що стосується доказів чи можливості (застосування ядерної зброї), станом на зараз ми їх не побачили. Ми, однак, сприймаємо ці загрози дуже серйозно, але ми поки не бачили підстав змінити щось у розгортанні власних ядерних сил\", – сказала вона.\n\nЯк відомо, вранці 21 вересня президент РФ Владімір Путін оголосив у Росії часткову мобілізацію та заявив, що \"не блефує\" погрозами застосування ядерної зброї, при цьому стверджуючи, ніби ядерні погрози почалися з боку країн Заходу, а не Кремля.\n\nЗахідні лідери засудили ядерну риторику Путіна, назвавши її небезпечною ескалацією та \"брязканням зброєю\".\n\nЗа даними ЗМІ, в західних столицях продумують плани реагування на випадок, якщо президент РФ Владімір Путін почне реалізовувати ядерні погрози щодо України - хоча вважають це дуже малоймовірним - та надсилають Кремлю попередження про наслідки.\n\nПрезидент України Володимир Зеленський сказав, що не вважає погрози Путіна блефом, акцентувавши на створенні силами РФ небезпеки для українських АЕС.\n\nВІДЕО ДНЯ\n\nПро можливі сценарії реагування Заходу читайте у статті \"ЄвроПравди\": Якою буде відповідь Заходу на ядерний удар РФ по Україні.",
    "Блінкен: у США є план дій, якщо Росія застосує ядерну зброю": "США підготували план дій у разі, якщо Росія застосує ядерну зброю, повідомив в інтерв`ю CBS News держсекретар США Ентоні Блінкен, пише Liga.net.\n\nВін назвав безвідповідальною ядерну риторику російського диктатора Володимира Путіна. США публічно та в приватному порядку заявили росіянам, щоб вони припинили порожні розмови про ядерну зброю, каже Блінкен.\n\n\"Дуже важливо, щоб Москва почула від нас і дізналася від нас, що наслідки будуть жахливими, і ми ясно дали це зрозуміти\", – сказав держсекретар.\n\nБлінкен не став повідомляти подробиці наслідків, проте підтвердив, що США має план. Його запитали, чи це план запобігання третій світовій війні.\n\n\"Президент Байден вирішив, що ми робимо все можливе, щоб допомогти українцям захистити себе, згуртувати інші країни та чинити тиск на Росію. Ми також сповнені рішучості зупинити цю війну і не дати їй розширитися\", – відповів Блінкен.\n\n",
    "Нова допомога Україні від США та протести в Дагестані. Головне за день": "У Дагестані знову мітингують проти мобілізації, є затримані У Махачкалі та Хасавюрті сьогодні, 26 вересня, сотні людей вийшли на акцію протесту проти мобілізації чоловіків на війну з Україною. Про це повідомляє проект Кавказ.Реалії. Детальніше...\n\nСША виділять Україні майже 460 млн доларів: Блінкен повідомив, куди підуть гроші Сполучені Штати Америки виділять 457,5 млн. доларів на підтримку правоохоронних органів та кримінального правосуддя України в умовах війни. Про це повідомив держсекретар США Ентоні Блінкен у своєму Twitter у понеділок, 26 вересня. Детальніше...\n\nУ Конгресі США досягли домовленості щодо виділення Україні 12 млрд – Reuters У Конгресі США досягли попередньої домовленості щодо надання додаткової допомоги Україні на суму приблизно 12 мільярдів доларів. Про це повідомляє джерело видання Reuters, знайоме з перебігом переговорів. Детальніше...\n\nРФ готує нові кібератаки на об'єкти критичної інфраструктури України – ГУР Кремль планує здійснити масовані кібератаки на об'єкти енергетичної галузі України. Росіяни також планують збільшити кількість DDoS-атак на установи Польщі та країн Балтії. Детальніше...\n\nСАП скерувала до суду справу про підкуп екскерівника Укравтодору Новака Національне антикорупційне бюро та Спеціалізована антикорупційна прокуратура скерували до суду обвинувальний акт стосовно бенефіціара групи компаній, якому інкримінують надання неправомірної вигоди колишньому виконувачу обов'язків голови Державного агентства автомобільних доріг України. Детальніше...\n\nРосіяни завдали ракетного удару по Первомайському, загинула дівчинка У понеділок, 26 вересня, війська Росії завдали ракетного удару по Первомайську на Харківщині - було зруйновано інфраструктуру, загинула 15-річна дівчинка. Про це повідомив мер міста Микола Бакшеєв у Facebook. Детальніше...\n\n«Зараз усі поїдемо додому»: у росії чоловік влаштував стрілянину у військкоматі У місті Усть-Ілімськ Іркутської області росії чоловік увірвався до будівлі військкомату з обрізом у руках та влаштував стрілянину. В результаті було поранено начальника призовної комісії. Детальніше...\n\nУ ЄС хочуть відтермінувати обмеження цін на російську нафту – Bloomberg У Євросоюзі планують відстрочити обмеження цін на російську нафту на тлі суперечок серед країн-учасниць ЄС. Поки що деякі держави проти. Про це повідомляє Bloomberg. Детальніше...\n\nЗалужний зізнався, що виріс на російській військовій доктрині Головнокомандувач Збройних Сил України Валерій Залужний заявив, що вивчав російську військову доктрину, а також перечитав усі публікації начальника Генштабу ЗС росії генерала Валерія Герасимова. Детальніше...",
    "Зі США припливуть усі 100 пікапів для ЗСУ": "Перших 14 авто, які прибули до України, уже відправили захисникам.\n\nОдин з найбільших американських благодійних фондів Help Heroes Of Ukraine продовжує допомагати українському війську і громадянам, які постраждали від російської агресії.\n\nЦього разу організація купила у США 100 пікапів для ЗСУ. Перші 14 авто уже прибули до України і у співпраці з Львівською обласною військовою адміністрацією сьогодні були передані військовим. Про це преслужба Help Heroes Of Ukraine повідомила Dailylviv.com.\n\n\"Наш фонд придбав 100 автомобілів типу пікап для потреб ЗСУ. Донати у фонд надходять з усієї північної Америки. Особливо хочу відзначити парафію храму святих Ольги та Володимира у Чикаго, яка влаштувала Ukrainіan Village Fest і зібрала 125 тисяч доларів. Це колосальна пожертва зі сторони парафії і саме ці кошти ми скерували на купівлю зимового одягу для наших захисників. Дуже вдячний Максиму Козицькому, який організував акцію \"1000\" автомобілів свободи\", в межах якої ми сьогодні передаємо ці авто\" - розповів президент і засновник фонду Ігор Терлецький.\n\n«Велике дякуємо всій українській діаспорі за цей внесок. Понад 10 тисяч захисників уже були повністю екіпіровані завдяки цьому фонду. Величезна кількість тепловізорів, квадрокоптерів, все йде на фронт», - додав голова Львівської обласної військової адміністрації Максим Козицький.\n\nЗагалом фонд придбав 100 автомобілів вартістю близько 1 млн доларів. Їх відправлятимуть поступово, адже автівки зі США в Україну доправляють спершу морем, а тоді і сушею – це триває до 4 тижнів.\n\n\"Їх упродовж чотирьох тижнів транспортують морем, а в Україні їх малюють та перевіряють на технічну справність. Особливістю цих автомобілів є покращена прохідність, можливість евакуації поранених з поля бою та виконання інших бойових завдань. Засоби пересування у час війни є надзвичайно важливим елементом проведення успішних бойових операцій. Дякуємо тим, хто донатить з території Сполучених Штатів Америки, адже ваш вклад допомагає нашим хлопцям на передовій гідно давати відсіч ворогу\", - сказав Володимир Заболотовський, директор представництва фонду Help Heroes Of Ukraine в Україні.\n\nДовідково\n\n*Help Heroes Of Ukraine – американська благодійна організація, створена в США у перші дні повномасштабного вторгнення Росії. Її заснували українці, які проживають в Чикаго. Від початку війни вдалось відправити допомоги на суму майже 15 млн доларів. Фонд має підписані меморандуми зі Збройними силами України та МВС, що дозволяє працювати через офіційні запити. Завдяки відповідним ліцензіям в США організація Help Heroes Of Ukraine може купувати і експортувати товари подвійного призначення. На фронт регулярно передають бронежилети, шоломи, військову форму, оптичні прилади, військове спорядження, автомобілі, дрони тощо. Також фонд допомагає гуманітарною допомогою українцям, які постраждали внаслідок бойових дій.\n\nЗа такі шолом і навушники треба одну зарплату віддати, - військовий розвідник Чайка\n\nУ Львові виготовили бронежилети: 500 уже повезли на Схід\n\nНа Львівщині за підроблені пластини для бронежилетів шахрай сяде у в'язницю\n\nУ Львові відкриють головний офіс благодійного американського фонду «Допоможи Героям з України»\n\nНачальник ЛОВА оприлюднив перелік найнеобхіднішого для військовиків: 22 найменування\n\nТермінові та важливі повідомлення читайте на каналі DailyLviv.com в Telegram.",
    "Meest запускає фулфілмент в США. Як скористатися українським підприємцям": "Meest запускає фулфілмент в США. Як скористатися українським підприємцям\n\nТетяна Грицик Читати на RU\n\nМіжнародна поштово-логістична група компаній Meest запускає логістичну послугу для підприємців, що хочуть продавати в США. За допомогою неї українські бізнеси зможуть зручно доставляти товари іноземним клієнтам. Про це AIN.UA розповіли представники Meest.\n\nЯк це працює\n\nЯк повідомляється, на ринку США поштова компанія працюватиме за послугою Fulfilment.\n\nНаприклад: бізнес із України зможе відправити необхідну партію товару на склад Meest в США, а вже звідти, за запитом клієнта, компанія розсилатиме його на конкретні адреси локальних кінцевих споживачів.\n\nВ Meest додали, що новий сервіс охоплює весь цикл доставки товарів, зокрема: прийняття їх на склад, маркування, зберігання під відеоспостереженням; пакування замовлень, доставка кінцевим клієнтам упродовж 2-5 діб. Також компанія працюватиме над владнанням заявок щодо повернення замовлень та веденням обліку товарів.\n\nКрім того, Meest підтримує інтеграцію з маркетплейсами Amazon, Shopify, Ebay, Etsy, та службами доставки. Серед останніх: US FedEx і USPS.\n\nЯк скористатися послугою\n\nЩоб скористатися новою послугою, бізнесу достатньо створити обліковий запис на сайті Meest;\n\nпідписати контракт на фулфілмент;\n\nзадекларувати найменування та кількість продукції;\n\nбезпосередньо надіслати товари до складу в США.\n\nВ компанії зазначили, що сервіс Fulfilment доступний для країн з усього світу. Також Meest не виставляє обмежень щодо мінімальної кількості чи ваги товару.\n\nЧому це важливо\n\nПослуги фулфілменту надають бізнесам можливість повноцінно працювати за кордоном. Навіть якщо фізично магазин або виробництво знаходяться в Україні, доставка товарів, наприклад у США, займатиме лише кілька днів. Таким чином, підприємці можуть розвивати міжнародний напрямок, залучати нових клієнтів та популяризувати бренд України за кордоном.",
    "У США заявили, що з новообраним урядом Італії продовжать підтримувати Україну": "\"Італія є життєво важливим союзником, сильною демократією і цінним партнером\", - зауважив держсекретар США Ентоні Блінкен.\n\nДержсекретар США Ентоні Блінкен заявив, що його держава продовжить працювати з новообраною владою Італії над досягненням спільних цілей, серед яких - підтримка вільної та незалежної України.\n\nПро це йдеться в дописі Блінкена у Twitter. \"Після вчорашніх виборів в Італії ми прагнемо працювати владою Італії над досягненням наших спільних цілей: підтримка вільної та незалежної України, дотримання прав людини і побудова сталого економічного майбутнього\", - зазначив держсекретар США.\n\nЗа словами Блінкена, Італія є \"життєво важливим союзником, сильною демократією і цінним партнером\".\n\nFollowing yesterday’s Italian elections, we are eager to work with Italy's government on our shared goals: supporting a free and independent Ukraine, respecting human rights, and building a sustainable economic future. Italy is a vital ally, strong democracy, and valued partner. — Secretary Antony Blinken (@SecBlinken) September 26, 2022\n\nНагадаємо, в Італії вперше з часів Другої світової війни на виборах перемогла коаліція правих партій – разом вони набрали близько 40% голосів. Уряд може очолити Джорджія Мелоні.\n\nВона пообіцяла підтримувати політику Заходу щодо України і не ризикувати з крихкими фінансами Італії. Хоча в минулому Мелоні висловлювала євроскептичні погляди, а її союзники мають неоднозначно прихильні погляди щодо Росії і Путіна.",
    "Чи визнають США \"референдуми\" на окупованих територіях України: Блінкен відповів": "Сполучені Штати Америки не визнають організовані Росією незаконні референдуми на українських окупованих територіях.\n\nУкраїна має право повернути їх.\n\nПро це заявив державний секретар США Ентоні Блінкен заявив в інтерв'ю американському телеканалу CBS News.\n\n\"Ці так звані вибори – фікція, і крапка. Окуповані території ніколи не визнають частиною РФ. І українці мають повне право повернути їх\", – наголосив він.\n\nБлінкен пояснив, що Росія, окуповуючи території, ставить там свої маріонеткові \"уряди\" і після цього влаштовує \"голосування\", яким колаборанти й окупанти в будь-якому разі маніпулюватимуть.\n\nНагадаємо, Росія провела на окупованих територіях Донецької, Луганської, Херсонської та Запорізької областей так звані \"референдуми\" про входження до складу РФ.\n\nПрезидент РФ Володимир Путін заявив, що підтримує проведення псевдореферендумів, і що жителі окупованих територій нібито самі \"виявили бажання визначати своє життя\".\n\nПрезидент України Володимир Зеленський заявив про неможливість будь-яких переговорів з Володимиром Путіним після проведення фейкових \"референдумів\" на окупованих територіях.\n\nЧитайте також:",
    "У ПС США не вистачає винищувачів: скільки літаків треба купувати щороку, щоб закрити прогалину": "Повітряним Силам США не вистачає літаків, щоб виконувати поставлені перед службою завдання. Про це йдеться у матеріалі видання Defense News із посиланням на голову бойового авіаційного командування ПС США Марка Келлі.\n\nЯк відзначає Келлі, сьогодні від команди ПС США, що складається з 48 винищувальних та дев’яти ударних ескадрилей (всього 57), вимагають виконання роботи, яку має виконувати 60 ескадрилей. Це виснажує парк винищувачів і у масштабній війні зробить флот \"нестійким\", зауважує Келлі.\n\nA-10 Thunderbolt\n\n\"Це схоже на рахунок, який приходить вам додому... за 60 ескадрилей багатоцільових винищувачів. Я намагаюся оплатити цей рахунок за допомогою 48 винищувальних та дев’яти ударних ескадрилей [що складаються з літаків A-10 Thunderbolt II]\".\n\nТут може виникнути доволі логічне питання – США мають 57 ескадрилей, треба 60 – чи є це такою серйозною проблемою? Але річ у тім, що на думку ПС США, штурмовик A-10 у майбутніх війнах не зможе вижити проти противника з розвиненою ППО, крім того, у службі наполягають на виведення з експлуатації частини чи навіть всього парку цих літаків.\n\nТому у випадку відправки ескадрилей А-10 \"на пенсію\" цей розрив треба буде закривати щонайменше 12 винищувальними ескадрильями, вважають у ПС США.\n\nКеллі відзначає – попри те, що нещодавнє дослідження тактичних потреб ПС США у повітрі засекречено, однак у досліджені ПС США від 2018 року йдеться про необхідність їх збільшити до 62.\n\nНа сьогодні відзначається, що потреби ПС США розподіляються наступним чином: 28 ескадрилей треба для розгортання авіації в Індо-Тихоокеанському регіоні, Європі та Близькому Сході, 16 – для захисту США та підтримки президента, ще по вісім – для реагування на кризи, а також для навчання й модернізації. Усього – 60 ескадрилей.\n\nВодночас нині, коли багато законодавців мають проблеми з бюджетом, незрозуміло, чи погодяться керівники Пентагону наполягати на масовому збільшенні парку винищувачів.\n\nРазом з тим, Келлі каже – щоб виправити ситуацію, ПС США мають закупати не менш як 72 нових винищувачів щорік, а також пришвидшити процес появи у ПС США автономних ведених дронів.\n\nMQ-28 Ghost Bat – один з кандидатів \"ведених\" безпілотників\n\nВодночас наразі бюджетний запит на 2023 фінансовий рік передбачає закупівлю 57 нових винищувачів (24 F-15EX і 33 F-35A) з можливістю закупівлі ще семи винищувачів F-35 (всього 63 літаки).",
    "У США шукають шляхи не дати Росії можливості обходити нафтові санкції": "Влада США збентежена тим, що основні покупці російської нафти, такі як Індія та Китай, можуть легко обійти режим обмеження цін та купити нафту за вищою ціною.\n\nУ Конгресі США готують механізми, які встановлять граничні ціни на російську нафту і при цьому не дозволять країні-агресору обходити санкції за допомогою Китая та Індії.\n\nПро це пише The Wall Street Journal.\n\nВлада США збентежена тим, що основні покупці російської нафти, такі як Індія та Китай, можуть легко обійти режим обмеження цін та купити нафту за вищою ціною. Якщо покупці користуються фінансовими послугами не з західних країн, вони можуть купувати російську нафту без усіляких лімітів.\n\nВідео дня\n\nМіністерство фінансів США запровадило санкції проти російської економіки, проте виступає проти використання вторинних санкцій - покарань щодо іноземних урядів або фірм, які взаємодіють з Росією. Покарання чи загроза покарання цих третіх сторін пов'язані з дипломатичними та економічними ризиками, яких офіційні особи США та Європи прагнули уникнути.\n\nКонгрес США наразі працює над механізмом вторинних санкцій.\n\nРосійська нафта у світі: головне\n\nНафтове ембарго скоротить близько 90% імпорту нафти з Росії в країни ЄС до кінця поточного року.\n\n10 вересня з'явилася інформація про те, що США, країни \"Великої сімки\" і ЄС вводять заборону на транспортування російської сирої нафти по морському шляху.\n\nСвітові ціни на нафту продовжують падати. Індія відмовилася купувати російську нафту.\n\nВас також можуть зацікавити новини:",
    "У МАГАТЕ повідомили про переговори зі США щодо зони ядерної безпеки довкола ЗАЕС": "Міжнародне агентство з ядерної енергії (МАГАТЕ) запустило переговори з американською стороною щодо безпекових питань, пов’язаних із ситуацією на Запорізькій атомній електростанції, повідомив голова агентства Рафаель Ґроссі.\n\n«Розпочалася зустріч МЕА із заступником держсекретаря США з контролю над озброєннями Бонні Дженкінс. У центрі уваги – термінове створення зони ядерної безпеки та захисту на Запорізькій АЕС. Робота з гарантування безпеки ядерних об’єктів України залишається пріоритетом, і підтримка США високо цінується», – написав Ґроссі у твітері.\n\nРаніше МАГАТЕ опублікувало доповідь за підсумками місії на ЗАЕС. У ній ішлося, зокрема, про необхідність «терміново вжити проміжних заходів, щоб уникнути ядерного інциденту, який може статися через бойові дії… Питання можна вирішити, негайно створивши зону безпеки», зазначили автори доповіді.\n\nМАГАТЕ висловило готовність негайно розпочати консультації щодо термінового створення такої зони безпеки. Офіційний Київ заявив, що єдиним способом гарантувати ядерну безпеку на Запорізькій атомній електростанції є її деокупація, і всі зусилля МАГАТЕ мають бути спрямовані на досягнення саме цієї мети.\n\nВід 4 березня Запорізька АЕС та місто-супутник ЗАЕС – Енергодар – перебувають під окупацією російських військ. Росія відмовляється створювати демілітаризовану зону довкола ЗАЕС, як це пропонують в ООН. Станція неодноразово піддавалася обстрілам, сторони звинувачують одна одну в обстрілах АЕС. 5 серпня сталося вперше в історії станції на певний час повне відключення Запорізької АЕС від енергомережі.\n\nНа початку вересня місія МАГАТЕ відвідала Запорізьку АЕС. 2 вересня гендиректор МАГАТЕ повідомив, що два експерти організації продовжать роботу на АЕС на постійній основі.",
    "У Конгресі США закликають Байдена ініціювати виключення РФ з Радбезу ООН": "У Конгресі США вважають, що Сполучені Штати мають домагатись виключення Росії із Ради Безпеки ООН.\n\nЯк пише \"Європейська правда\", про це в інтерв'ю \"Голосу Америки\" розповіли як представники Демократичної, так і Республіканської партій США.\n\nТак за словами конгресмена-республіканця від 1-го виборчого округу в штаті Пенсильванія Браяна Фіцпатріка, члени групи підтримки України в Конгресі планують відповідне двопартійне звернення.\n\n\"Я буду закликати до цього. І моя колега, конгресвумен Марсі Каптур також закликатиме до цього. Це буде двопартійне звернення співголів групи підтримки України в Конгресі - назавжди виключити Росію із Ради Безпеки та взагалі з ООН. Це сором для цієї організації. Країна, чиє військо та уряд активно здійснюють найгіршу форму геноциду, в цю саму мить поки ми розмовляємо, має членство у Раді Безпеки ООН\", - заявив Фіцпатрік.\n\nВін вважає, що виключення РФ із Радбезу ООН у нинішній ситуації є правильним кроком і американські законодавці будуть наполягати на його виконанні.\n\n\"Це смішно, і відверто кажучи, це навіть не повинно бути темою обговорення. Той факт, що це сприймають як малоймовірну можливість, погано говорить про ООН. Я думаю, що їм час навести порядок у своїй організації. Їм потрібно робити те, що очевидно є правильним, і буде тиск з боку кількох законодавців на Капітолійському пагорбі, щоб це сталося\", - додав конгресмен від Республіканської партії.\n\nКонгресмен-демократ від 5-го виборчого округу штату Іллінойс Майк Квіглі також підтримує виключення Росії із Радбезу та наголошує, що сьогодні Москва шантажує всю міжнародну спільноту, тримаючи у своїх руках найбільшу атомну електростанцію в Європі на території України.\n\nВІДЕО ДНЯ\n\n\"Авжеж! Путін грає в найнебезпечнішу гру з атомними електростанціями в Україні. Як сказав президент Зеленський, наслідки можуть бути у шість разів більшими за Чорнобиль. Якщо недостатньо того, що президент Путін так погрожує і грає в цю жахливу, небезпечну гру. Якщо цього недостатньо, то я не знаю, що іще потрібно\", - сказав він.\n\nНагадаємо, президент Європейської Ради Шарль Мішель заявив у п'ятницю, що слід призупинити членство Росії в Раді безпеки Організації Об'єднаних Націй.",
    "Майбутні лідери: українських школярів запрошують навчатись у США протягом року": "Майбутні лідери: українських школярів запрошують навчатись у США протягом року\n\nУкраїнських школярів запрошують взяти участь у програмі обміну майбутніх лідерів у США.\n\nПрограму організовують Американські ради з міжнародної освіти: ACTR/ACCELS (American Councils), розповідають в Міністерстві освіти і науки України.\n\nПрограма обміну майбутніх лідерів Future Leaders Exchange Program (FLEX) фінансується урядом США.\n\nЗокрема за програмою школярам надають стипендії, за рахунок яких можна подорожувати і навчатись в США, а також проживати в американській родині протягом одного академічного року.\n\nКонкурс на участь у програмі FLEX є безплатним та відкритим для охочих.\n\nВідбір учасників вже стартував, восени 2022 року FLEX проходитиме тестування в онлайн-форматі на 2023/2024 навчальний рік.\n\nУчасниками можуть стати учні, які:\n\nє громадянами України і можуть отримати закордонний паспорт. Подаватись можуть і діти, які тимчасово проживають в інших країнах через війну;\n\nмають бути зарахованими та відвідувати шкільні заняття в Україні або закордоном;\n\nшколярі від 01.01.2006 до 15.07.2008 року народження, або ж 15.02.2005 до 15.07.2008 для учнів з особливими потребами;\n\nнавчаються в 8, 9 або 10 класах школи;\n\nучні, які мають відмінні або хороші оцінки;\n\nдобре володіють англійською і можуть продемонструвати знання при відборі;\n\nмають відповідати вимогам візи J-1, яка призначена для програм обміну.\n\nУчасник конкурсу не мав перебувати у США більш ніж 3 місяці впродовж останніх 5 років.\n\nКонкурсний відбір на програму проходитиме у три етапи з вересня до грудня у форматі онлайн:\n\nІ тур – формування аплікаційної форми та написання трьох невеликих творів англійською мовою протягом 10 днів з моменту подання заявки. Аплікаційна форма доступна з 2 вересня до 13 жовтня 2022 року на сайті.\n\nІІ тур – складання письмового тесту з англійської мови.\n\nІІІ тур – заповнення анкети, написання творів англійською мовою, співбесіда з кожним учасником та стандартизований тест з англійської мови.\n\nПісля проходження ІІІ-го туру учасники будуть запрошені до участі у програмі офісом American Councils у Києві.",
    "У Конгресі США зростає кількість противників допомоги Україні на тлі виборів – WSJ": "Республіканські політики все частіше висловлюються за використання коштів, що виділяються нашій країні, для вирішення внутрішніх проблем Штатів.\n\nУ Конгресі Сполучених Штатів Америки зростає кількість противників регулярної військової допомоги Україні на тлі проміжних виборів. Серед республіканців все частіше звучать заяви, що гроші, які виділяються нашій країні, краще витратити на боротьбу з Китаєм і вирішення внутрішніх проблем.\n\nТакою інформацією у своєму матеріалі поділився портал The Wall Street Journal.\n\nПостійний потік військової допомоги Україні втрачає популярність серед республіканців. Політики шукають виправдання закордонним розтратам, поки в США спостерігаються власні проблеми, наприклад, висока інфляція і економічний спад. Подібна риторика може посилиться, якщо Республіканська партія отримає більшість місць в Палаті представників в результаті проміжних виборів.\n\nВідео дня\n\nГолосування за допомогу Україні після повномасштабного російського вторгнення пройшло за переважної підтримки двох політичних сил у США. Але нещодавно Стів Скаліз і Еліз Стефанік, які займають друге і третє місце в рейтингу республіканців, відмовилися публічно заявляти про продовження підтримки нашої країни в разі перемоги своєї партії.\n\n\"Є багато членів [партії], які хочуть бачити більше підзвітності в Міністерстві оборони і більше уваги до загроз, які існують. Китай дуже активно нарощує військово-морський флот, а наш військово-морський флот зараз знаходиться в занепаді\", — сказав Скаліз.\n\nДо кінця місяця Конгрес повинен прийняти законопроект про тимчасове фінансування. У ньому закладено $13,7 мільярда для допомоги Україні. Очікується, що законопроект буде прийнятий, але ось подальші запити нашої держави до США можуть зіткнутися з вагомим опором.\n\nПредставник Комітету з питань збройних сил Палати представників Рубен Гальєго повідомив, що республіканці здатні застосувати правило підтримки більшості. Воно використовувалося попередніми спікерами Палати і вимагає згоди переважного числа членів партії для винесення будь-якого законопроекту на голосування. В цьому випадку виділяти нову допомогу нашій країні стане набагато складніше.\n\nПідтримка України Сполученими Штатами Америки\n\nЗ моменту повномасштабного вторгнення Росії США стали головним партнером нашої держави. Згідно з недавньою заявою президента Джо Байдена, для допомоги Україні вже виділили понад $25 мільярдів.\n\nСпікер Палати представників Конгресу США Ненсі Пелосі на зустрічі країн \"Великої сімки\" повідомила, що Україна повинна перемогти у війні, а Росію необхідно справедливо покарати.\n\nВас також можуть зацікавити новини:",
    "ФРС США очікувано підвищила ставку ще на 75 базових пунктів, щоб приборкати інфляцію": "reuters\n\nФедеральна резервна система США (ФРС) підвищила ключову ставку на 0,75 в.п. до 3-3,25%. Це вже третє поспіль підвищення ставки із таким кроком.\n\nТаке рішення ухвалили на засіданні 21 вересня, повідомляється на сайті регулятора.\n\n\"Останні показники вказують на помірне зростання витрат і виробництва. За останні місяці кількість робочих місць значно зросла, а рівень безробіття залишився низьким. Інфляція залишається високою, що відображає дисбаланс попиту та пропозиції, пов’язаний з пандемією, вищими цінами на продовольство та енергію, а також ширшим ціновим тиском\", - йдеться у заяві ФРС.\n\nАмериканський регулятор також підкреслює, що війна Росії проти України \"спричиняє величезні людські та економічні труднощі\".\n\n\"Війна та пов’язані з нею події створюють додатковий тиск на інфляцію та негативно впливають на світову економічну діяльність. ФРС дуже уважно ставиться до інфляційних ризиків\", - підкреслили у ФРС.\n\nФРС також заявило, що прагне досягти максимального рівня зайнятості та інфляції на рівні 2 відсотків у довгостроковій перспективі.\n\nНа підтримку цих цілей регулятор вирішив підвищити ключову ставку до рівня 3-3,25%.\n\nВІДЕО ДНЯ\n\nУ ФРС вважають, що поточне підвищення буде доцільним.\n\n\"Крім того, регулятор продовжуватиме скорочувати свої запаси цінних паперів казначейства та боргових зобов’язань агентств і цінних паперів, забезпечених іпотечним забезпеченням агентств\", - йдеться у заяві.\n\nОкремо наголошується, що ФРС \"рішуче прагне повернути інфляцію до цільового рівня в 2 відсотки\".\n\nФРС буде готове скоригувати позицію щодо грошово-кредитної політики, якщо виникнуть ризики, які можуть перешкодити досягненню цілей. Оцінки ФРС враховуватимуть широкий спектр інформації, включаючи інформацію про охорону здоров'я, умови ринку праці, інфляційний тиск та інфляційні очікування, а також фінансові та міжнародні події, резюмували в регуляторі.\n\n\"Ми неухильно прагнемо зниження інфляції. Ми, як і раніше, вважаємо інфляційні ризики перекошеними у бік підвищення.Нам, мабуть, буде потрібна обмежувальна політика протягом деякого часу.\n\nФРС США проводить третє поспіль велике підвищення ставки та бачить більше підвищення в майбутньому. Темпи підвищення ставки будуть визначатися даними та перспективами. Наша основа – цінова стабільність\", - заявив очільник ФРС Джером Пауелл.\n\nРішення стало досить очікуваним, раніше підвищення ставки на 75 б.п. очікували аналітики.\n\nНагадаємо:\n\nІндекс споживчих цін у Сполучених Штатах у серпні зріс на 0,1%, хоча економісти очікували його скорочення на 0,1% – очікується, що Федрезерв втретє поспіль підвищить ставки на 75 базисних пунктів.\n\nУ липні споживча інфляція у США сповільнилась до 8,5% порівняно з липнем минулого року (у червні показник сягнув рекордних з листопада 1981 року 9,1%).\n\nФедеральний резерв США вдруге поспіль підвищив ключову ставку одразу на 75 базисних пунктів до діапазону 2,25%-2,5%, з метою приборкати дедалі швидшу інфляцію в країні.\n\nЕкономічна правда",
    "Мінфін США шукає економіста для ретельного вивчення впливу санкцій": "Міністерство фінансів США створює новий офіс для вивчення небажаних наслідків санкцій та відкрило нову вакансію - головного економіста щодо санкцій.\n\nПро це пише Bloomberg.\n\nКритики неодноразово заявляли, що такий офіс мав бути відкритий багато років тому, пише агентство.\n\nМінфін США розмістив оголошення про посаду \"головного економіста з питань санкцій\", чия робота буде полягати в консультуванні з усіх питань, від монетарної політики до валютних курсів та до \"енергетики, багатосторонньої та двосторонньої допомоги, офіційного боргу та пов’язаних з цим питань\".\n\nЗазначається, що цей економіст очолить новостворений відділ економічного аналізу санкцій, який також найме двох штатних економістів.\n\n\"Цей новий, постійний центр для аналізу санкцій дозволить нам бути більш ефективними в поточних і майбутніх програмах\", - заявив заступник міністра фінансів США Воллі Адейемо. Він сказав, що офіс допоможе розкрити \"потенційні побічні ефекти та вторинні ефекти\".\n\nПри цьому, посада передбачає стартову зарплату в $150 000 і вимагає допуску до секретної інформації.\n\nВІДЕО ДНЯ\n\n\"Чого ми не хочемо, то це того, щоб хтось просто писав наукові статті на 460 сторінок. Це буде набагато більш адаптовано, сфокусовано на практичних рішеннях, поліпшеннях та оцінках\", - заявив радник заступника міністра фінансів з питань тероризму та фінансової розвідки Алекс Паретс.\n\nЯк зазначає Bloomberg, одним із завдань економіста щодо санкцій буде уникнути великих економічних потрясінь, таких, зокрема, які трапилися на світовому ринку алюмінію в 2018 році після введення санкцій проти компаній, пов'язаних з Олегом Дерипаскою.\n\nЕкономічн правда",
    "Правий уряд Італії, США готують $12 млрд Україні, Орбан погрожує ЄС: новини дня": "Ядерний шантаж Путіна, псевдореферендуми та мобілізація лишалися головними темами понеділка.\n\nНа Заході серйозно сприймають погрози президента РФ щодо використання ним ядерної зброї.\n\nУ тому числі і через це топ-військовий Британії вперше з 24 лютого зустрівся з російським аташе: говорили про ризики та ескалацію.\n\nРазом з тим, Сполучені Штати \"поки не бачили\" доказів того, що Росія готується використати ядерну зброю.\n\nТим часом, Україна поінформувала світ про підготовку до створення міжнародного трибуналу у справі про агресію.\n\nНагадаємо, президент Володимир Зеленський 22 вересня утворив робочу групу, яка займатиметься опрацюванням питання створення Спеціального міжнародного трибуналу.\n\nПродовжують надходити новини щодо допомоги України. Так, Конгрес США попередньо погодив виділення Україні додаткових $12 млрд допомоги, а Нідерланди обіцяють посилити підтримку України через мобілізацію та \"референдуми\" РФ.\n\nБільше важливих і цікавих новин 26 вересня у нашому дайджесті.\n\nТакож підписуйтеся і на наш Telegram-канал - так зручніше отримувати дайджести та іншу важливу і цікаву інформацію!\n\nПутін і трибунал\n\nПрезидент Фінляндії Саулі Нііністьо попередив про небезпечний момент у війні в Україні, оскільки президент Росії Владімір Путін вклав забагато ресурсів у вторгнення, що обернулося проти нього.\n\nГолова комітету начальників штабів Великої Британії, адмірал сер Тоні Радакін у понеділок, вперше з 24 лютого, провів зустріч із військовим аташе посольства Росії Максімом Єловіком.\n\n\"Сьогодні я зустрівся з російським військовим аташе Максімом Єловіком у межах поточних зусиль із посилення військових каналів комунікації з Російською Федерацією з метою врегулювання ризиків та ескалації\", – йдеться в заяві Радакіна.\n\nДержавний секретар США Ентоні Блінкен заявив, що Сполучені Штати закликали російських чиновників \"припинити вільні розмови\" про потенційне застосування ядерної зброї.\n\nРазом з тим, Сполучені Штати \"поки не бачили\" доказів того, що Росія готується використати ядерну зброю.\n\nТим часом, офіс президента та МЗС провели у Києві брифінг для іноземних дипломатів щодо підготовки України до створення Спеціального міжнародного трибуналу щодо злочину агресії проти України.\n\n\"Дипломати у Києві були проінформовані Офісом президента та МЗС України про підготовку України до створення міжнародного трибуналу у справі про агресію. Не можна втрачати жодної хвилини, щоб почати працювати над конкретними планами!\" - написав посол ЄС в Україні Матті Маасікас.\n\nА турецький міністр закордонних справ Мевлют Чавушоглу заявив у понеділок, що Туреччина продовжує свої зусилля задля зближення президентів Росії та України для початку дипломатичних переговорів щодо припинення війни в Україні.\n\nЦікаво, що німецький міністр сільського господарства Джем Оздемір звинуватив президента Росії Владіміра Путіна у брехні щодо використання українського зерна.\n\nЗа його словами, російський наратив про те, що зерно з України не надходить до країн, де люди потребують допомоги, через так звані \"смуги солідарності\", не відповідає дійсності.\n\n\"Це така ж правда, як і всі інші заяви Владіміра Путіна. Ви можете використовувати їх як туалетний папір\", - заявив політик \"Зелених\" в кулуарах засідання ЄС в Брюсселі.\n\nЩодо мобілізації в Росії\n\nПрем'єр-міністр Великої Британії Ліз Трасс заявила, що оголошення президента РФ про часткову мобілізацію для підтримки вторгнення Москви в Україну свідчить про те, що українці перехитрили Путіна.\n\nБританська розвідка вважає, що мобілізованих в РФ можуть кинути на передову з мінімальною підготовкою.\n\nТим часом з Росії продовжують бігти чоловіки.\n\nГрузія перевела пункти пропуску на особливий режим, ймовірно, через гігантську чергу на в'їзд з РФ. У правлячій партії Грузії заявили, що пропуск ухилянтів із Росії \"допомагає Україні виграти війну\".\n\nЄврокомісія оновить принципи візової політики через росіян, які втікають від мобілізації.\n\nУ Польщі набули чинності чергові обмеження в’їзду росіян, а у Молдові думають позбавляти громадянства за участь у війні в лавах армії РФ.\n\nДопомога Україні\n\nКонгрес США попередньо погодив виділення Україні додаткових $12 млрд допомоги.\n\nКрім того, Сполучені Штати нададуть Україні $457,5 млн допомоги у сфері цивільної безпеки.\n\nТакож, у Зеленського роз’яснили ситуацію з NASAMS. Як повідомлялося, в ефірі американського CBS президент України, дякуючи США за передачу важливих систем озброєння, вжив фразу \"ми отримали NASAMS\".\n\n\"Отримали рішення, отримали згоду, а самі NASAMS фізично ще не надійшли\", - сказав речник Зеленського.\n\nЛитва з початку повномасштабної війни передала Україні вже 50 БТР M113, а Нідерланди обіцяють посилити підтримку України через мобілізацію та \"референдуми\" РФ.\n\nДо речі, Британія першою запровадила санкції проти РФ через проведення псевдореферендумів.\n\nУ Німеччині навіть звільнили керівника енергокомпанії, який поїхав спостерігачем на псевдореферендум.\n\nВибори в Італії\n\nПопередні результати парламентських виборів в Італії з більшості дільниць підтверджують перемогу коаліції правих разом з партіями-\"друзями Путіна\".\n\nЯвка на виборах стала рекордно низькою – 63,95%.\n\nПартія \"Брати Італії\" отримала свій історично найвищий результат і набрала найбільше голосів - 26%. Цей результат називають тріумфом порівняно з виборами 2018 року, коли партія отримала 4%. Таким чином, майже гарантовано прем’єркою стане її лідерка Джорджія Мелоні, профіль якої публікувала ЄвроПравда. Партія Мелоні \"Брати Італії\" має у ЄС імідж праворадикалів та \"неофашистів\", якого зараз намагається позбутися. Зокрема, вона підтримувала Україну під час війни.\n\nГоловна опозиційна партія Італії – Демократична партія –отримала трохи менше 20%, що менше за очікування.\n\nЇї лідер Енріко Летта оголосив у понеділок, що піде у відставку з поста лідера партії після поразки на парламентських виборах у неділю.\n\nПраві в Європі радіють перемозі однодумців в Італії.\n\nЗ перемогою на виборах в Італії Джорджію Мелоні і її партію \"Брати Італії\" привітали політики з німецької правопопулістської \"Альтернативи для Німеччини\", ультраправого \"Національного об'єднання\" з Франції та польські консерватори з правлячої партії \"Право і справедливість\".\n\nПро те, що чекати Україні від нового уряду Італії читайте в статті \"Європейської правди\".\n\nУгорщина погрожує Євросоюзу\n\nПрем'єр-міністр Угорщини Віктор Орбан заявив, що шукатиме фінансування в іншому місці, якщо Брюссель не виплатить кошти з фондів ЄС.\n\nЯк відомо, ЄС погрожує заблокувати 7,5 млрд євро для Угорщини через проблеми із верховенством права.\n\nРаніше у статті \"Покарання для Угорщини\" ЄвроПравда пояснювала, що ЄС вже розпочав та незабаром може посилити фінансовий тиск на Угорщину.\n\nКрім того, угорський прем'єр знову розкритикував санкції Євросоюзу проти Росії та заявив, що Брюссель відповідальний за стрімке зростання інфляції.\n\nЗа словами Орбана, країни Європи платять штрафні надбавки за нафту, природний газ та електроенергію.\n\nДо речі, щонайменше дві країни Європейського Союзу – Угорщина та Кіпр – висловилися проти обмеження ціни на нафту з Росії разом із країнами \"Групи семи\", що, найімовірніше, відтермінує її запровадження.\n\nДо того ж Орбан анонсував \"національні консультації\" з угорцями щодо санкцій проти РФ.\n\nУгорщина – не єдина країна Європи, яка заграє з агресором.\n\nЄвросоюз має \"серйозні питання\" до Сербії, яка домовилась про \"консультації\" з Росією.\n\nУкраїнські біженці\n\nПонад половина біженців в Польщі, Чехії і Румунії планує повернутися в Україну. А ще понад 360 тисяч українців, які виїхали до Туреччини після вторгнення, вже повернулися.\n\nСлід додати, що у Польщі організували протест проти українських біженців, але туди ніхто не прийшов.\n\nІнше: Іспанія привабить фрілансерів\n\nІспанія планує видавати візи \"цифрових кочівників\", щоб привабити фрілансерів.\n\nРумунія не дозволила в’їзд російським пропагандистам на вибори голови органу ООН.\n\nУ Дубліні тисячі людей протестували проти зростання вартості життя.\n\nВірменія відмовилась від участі у військових навчаннях ОДКБ.\n\nВ МЗС Німеччини влаштували послу Мельнику \"виняткове\" прощання - Bild.\n\nУ Кракові планують оголосити співзасновника Pink Floyd персоною нон грата через коментарі щодо України.",
    "США вивели на орбіту розвідувальний супутник": "Роздільна здатність апаратури супутника KH-11 останньої модифікації становить приблизно 15 см.\n\nУ США провели успішний запуск важкої ракети-носія Delta IV Heavy, яка вивела на орбіту секретний супутник NROL-91 на користь Національного управління військово-космічної розвідки США. Про це повідомила компанія United Launch Alliance (ULA) у ніч на неділю, 25 вересня.\n\nЗапуск здійснено з авіабази Космічних сил США Ванденберг у штаті Каліфорнія. Він став уже 153 за рахунком для ULA, яка є спільним підприємством корпорацій Boeing та Lockheed Martin. Усі запуски на 100% успішні.\n\nВідомості про супутника засекречено. Але за наявними даними, на еліптичну орбіту вивели черговий розвідувальний супутник типу KH-11 Key Hole (Замкова свердловина) з оптико-електронною апаратурою. Основне завдання супутника розміром з автобус і вагою 1,9 тонни полягає у передачі розвідувальній спільноті США у реальному режимі часу зображень із ультрависокою роздільною здатністю.\n\nРоздільна здатність апаратури супутника KH-11 останньої модифікації становить приблизно 15 см. Його головне дзеркало має діаметр 2,4 метри – таке саме, як на американському космічному телескопі Hubble, який свого часу був створений компанією Lockheed Martin якраз на основі розвідувального супутника KH -11. За розмірами він також нагадує Hubble та має довжину 19,5 метрів, діаметр – близько 3 метрів.\n\nТепер у складі американського орбітального угруповання є шість важких супутників типу KH-11. Вартість кожного апарату складає близько $2 млрд.\n\nНагадаємо, 4 серпня компанія Rocket Lab здійснила успішний запуск ракети-носія Electron з американським розвідувальним супутником NROL-199 на борту.\n\nСША запустять супутники для стеження за гіперзвуковою зброєю\n\nНовини від Корреспондент.net в Telegram. Підписуйтесь на наш канал https://t.me/korrespondentnet",
    "США підняли в небо літаки, які відстежують ядерну зброю": "Два RC-135S Cobra Ball були помічені поряд із кордоном РФ з боку Аляски. Один літак – у центрі США.\n\nСША вночі підняли у небо літаки, які відстежують стратегічну ядерну зброю. Про це повідомляє flightradar24.\n\nДва літаки RC-135S Cobra Ball були помічені поряд із кордоном РФ з боку Аляски. Один літак – у центрі США.\n\nЛітаки-розвідники RC-135S Cobra Ball призначені для відстеження польотів міжконтинентальних балістичних ракет.\n\nРаніше повідомлялося, що американське найвище військове командування вважає реалістичною можливість прямого ядерного конфлікту і це потребує перегляду підходів до ведення війни.\n\nУ НАТО попередили РФ про наслідки застосування ядерної зброї.\n\nА президент США Джо Байден заявив, що у разі застосування ядерної зброї, Росія стане ще більшим ізгоєм у світі, ніж будь-коли вона була.",
    "У США виявили шахрайство на понад 45 млрд доларів на програмі допомоги під час пандемії": "Шахраї, ймовірно, вкрали 45,6 мільярда доларів із програми страхування з безробіття США під час пандемії COVID-19, використавши чужі номери соціального страхування.\n\nДжерело: Reuters, WP з посиланням на звіт Міністерства праці США\n\nДеталі: Рік тому було виявлено майже 16 млрд доларів потенційного шахрайства, але згодом, як зазначається у звіті, виявлено \"збільшення на 29,6 млрд доларів потенційно шахрайських виплат\".\n\nШахраї, як стверджується, одночасно подали заяви щодо безробіття на мільярди доларів в багатьох штатах, а деякі з них отримали допомогу, використовуючи особистості померлих людей і ув'язнених, які не мали права на отримання допомоги. Вони також використовували підозрілі електронні листи, які було важко відстежити.\n\nЗокрема, 205 766 номерів соціального страхування померлих людей було використано для подачі заяв на отримання допомоги.\n\nОфіційні особи попередили, що облік все ще може бути неповним, адже вони не змогли отримати доступ до більш оновлених федеральних даних про ув’язнених від Міністерства юстиції і визнали, що зосередили свій звіт лише на сферах \"високого ризику\" для шахрайства.\n\nЦі два фактори підвищують ризик, що найближчими місяцями посадовці зможуть виявити додаткові крадіжки на мільярди доларів.\n\nВІДЕО ДНЯ\n\nМіністерство юстиції порушило понад 1000 справ про злочини, пов'язані з виплатою допомоги з безробіття під час пандемії.\n\nПрограма допомоги безробітним у США почала діяти 2020 року в перші дні спалаху коронавірусу. Як пише WP, щотижневі виплати допомогли понад 57 мільйонам сімей лише за перші п’ять місяців кризи — але програма швидко стала спокусливою мішенню для злочинців.\n\nНа початку цього тижня федеральна прокуратура висунула звинувачення 47 обвинуваченим в іншій схемі, спрямованій на програму безкоштовного харчування нужденних дітей - організація Feeding Our Future нібито вкрала понад 250 млн доларів із програми харчування. Міністерство юстиції охарактеризувало це як найбільшу на сьогодні справу про шахрайство, пов'язану з допомогою в боротьбі з коронавірусом.\n\nЗ початку пандемії влада розпочала близько 190 тисяч розслідувань щодо шахрайства зі страхуванням на випадок безробіття.",
    "Туреччина хоче збільшити постачання газу зі США": "Турецький президент Реджеп Таїп Ердоган заявив, що Туреччина прагне збільшити закупівлю газу в США та поділитися ним з європейськими сусідами.\n\nПро це повідомило агентство Bloomberg, пише \"Європейська правда\".\n\n\"Ми хочемо збільшити постачання газу, який ми купуємо в США на більш вигідних умовах у майбутній період\", - заявив Ердоган групі американських бізнесменів пізно ввечері в середу в Нью-Йорку.\n\n\"Ми готові співпрацювати у постачанні американського СПГ до країн регіону\", - додав він.\n\nТуреччина та США шукають способи налагодити відносини, напружені через низку суперечок в останні роки, серед яких - купівля Анкарою російської системи протиракетної оборони.\n\nНаразі Ердоган вказує на потенціал розширення енергетичних зв'язків, але Туреччина має обмежені можливості для реекспорту газу до Європи.\n\nТуреччина - транзитна країна для постачання азербайджанського газу Трансанатолійським газопроводом, який перетинає Грецію і з'єднується з іншим трубопроводом, що веде до Італії.\n\nВІДЕО ДНЯ\n\nТуреччина окремо прокачує газ, який закуповує у різних джерел, включаючи Росію, Азербайджан, Алжир та США, окремими трубопроводами до Греції та Болгарії.\n\nУ першому кварталі 2022 року США стали найбільшим постачальником СПГ до Туреччини.\n\nТуреччина щорічно імпортує близько 60 мільярдів кубометрів газу.\n\nЕрдоган також закликав Вашингтон скасувати додаткові тарифи на турецьку сталь та алюміній, запроваджені адміністрацією Трампа, та усунути перешкоди для торгівлі зброєю.\n\nНагадаємо, під час зустрічі на полях саміту Шанхайської організації співробітництва в п’ятницю президенти Туреччини і Росії Реджеп Таїп Ердоган і Владімір Путін домовилися про оплату Анкарою 25% російського газу в рублях.\n\nДомовленість про часткову оплату російського газу Туреччиною російськими рублями було досягнуто Путіним та Ердоганом під час зустрічі в Сочі на початку серпня. Тоді частка розрахунків у рублях не називалася.\n\nЄвропейська правда",
    "Перша леді США Джіл Байден пообіцяла підтримку родин українських захисників, що загинули": "Про це вона сказала під час зум конференції за участі першої леді, керівниці благодійного фонду ТАПС (США) Бонні Керолл та українською командою БВ ТАПС.\n\nБілий дім The White House опублікував відео з конференції (зум зустріч) БФ ТАПС (Україна, Дніпро) з першою леді США, Джил Байден, про підтримку урядом США родин загиблих Героїв України.\n\nУ конференції взяла участь Бонні Керолл, керівниця ТАПС США Tragedy Assistance Program for Survivors (TAPS), яка перебувала з дружнім візитом в Дніпрі, Юлія Дмитрова, керівниця БО БФ Тапс, а також Катерина Чижик, Лілія Кравець, співзасновниці БО БФ Тапс і головна психологиня ГО ТАПС Україна, Олена Шилова.\n\nПід час зустрічі родини \"Тапс Україна\" (філія, яка діє в Україні з 2018 року) змогли поділитися своїми історіями, а перша леді висловила співчуття та пообіцяла підтримувати українські родини у час страшної війни росії проти України.\n\nДжерела — офіційні сторінки jill baiden в Instagram, Twitter.\n\n\n\n",
    "США і Німеччина баряться з наданням сучасних танків Україні через логістику — Politico": "США та Німеччина зволікають із наданням сучасних танків M-1 Abrams та Leopard через проблеми, пов’язані з обслуговуванням та логістичною підтримкою.\n\nДжерело: джерела Politico\n\nДослівно: \"Більш сучасні танки M-1 Abrams американського виробництва і Leopard німецького виробництва стануть потужним ударом, який допоможе українським військам захопити й утримати більше території, порівняно зі старими радянськими танками, якими вони користуються нині, кажуть експерти та українські радники.\n\nОднак, за словами американських чиновників, українських радників і помічників у Конгресі, вищі посадові особи з питань національної безпеки обох країн не наважуються надати танки, почасти через проблеми, пов'язані з навчанням і логістикою\".\n\nДеталі: Генерал-лейтенант у відставці Бен Годжес, колишній командувач сухопутними військами США в Європі, сказав, що танки західного зразка значно поліпшать сили України, але необхідна підготовка і логістичний хвіст - дивізіон М-1 може споживати до 600 тисяч галонів палива на день - можуть завадити просуванню України.\n\nНаприклад, M-1 являють собою зовсім іншу систему, ніж танки радянської епохи, якими нині користується Україна, і потребують значного технічного обслуговування та логістичної підтримки. Одне з джерел повідомило, що це досить складне завдання - доставити Україні не тільки танки американського виробництва, а й запчастини для їх обслуговування, оскільки \"ви ж не хочете дати їм щось, що зламається, у чого закінчиться бензин, і вони не зможуть його заправити\".\n\nЗа словами чиновника, для бойових дій Leopard можуть підійти більше, оскільки вони схожі на танки, якими вже користується Україна, і потребують менше палива, ніж \"Абрамси\". Однак Німеччина неодноразово відхиляла прохання України про надання танків, а міністр оборони Христина Ламбрехт нещодавно заявила, що Берлін домовився з партнерами з НАТО не робити таких дій \"в односторонньому порядку\".\n\nВІДЕО ДНЯ\n\nЯк пише Politico, ця суперечка про танки - остання сутичка в суперечці з приводу озброєнь між Заходом і Україною. На кожному етапі США місяцями вагалися, перш ніж надати ту чи іншу зброю - спершу протиповітряні ракети Stinger, потім високомобільні артилерійські ракетні системи - побоюючись, що вони стануть \"червоною лінією\", яка може спровокувати Росію на нову ескалацію, а потім міняли свою думку та передавали зброю в міру розвитку війни та зміни потреб на полі бою.\n\nЗапит Києва на танки західного зразка був зроблений до останнього контрнаступу і відходу Росії з більшої частини східної України. Але протягом останніх двох тижнів високопоставлені американські чиновники обговорювали з європейськими союзниками, включно з Німеччиною, можливість відправки танків для участі в боях. Запит набув нової актуальності після того, як президент РФ Володимир Путін оголосив, що він мобілізує 300 тисяч додаткових військ для війни в Україні, що є значною ескалацією кампанії.",
    "Міністри енергетики України і США обговорили санкції проти \"Росатому\"": "фото: міненерго україни\n\nМіністр енергетики України Герман Галущенко провів двосторонню зустріч з міністром енергетики США Дженніфер Гренхолм: обговорили, зокрема, ситуацію на ЗАЕС та санкції проти \"Росатому\".\n\nЗустріч відбулась у ході робочої поїздки Галущенка до США, повідомляє пресслужба Міненерго України.\n\n\"Очільник Міненерго проінформував колегу про прицільне знищення російським агресором української енергетичної інфраструктури та регулярні обстріли ядерних об’єктів.\n\nОсобливу увагу сторони приділили ситуації на Запорізькій АЕС. Міністри обговорили результати роботи місії МАГАТЕ на ЗАЕС та подальші кроки для її демілітаризації. Було наголошено на необхідності повного виведення військ зі станції та прилеглих територій\", - йдеться у повідомленні.\n\nЗазначається, що Дженніфер Гренхолм висловила цілковиту підтримку Україні у питанні деокупації ЗАЕС та її повернення під повний контроль легітимного українського оператора. Російські військові наражають як саму АЕС, так і весь регіон на серйозну небезпеку, заявила міністр.\n\nГалущенко також підкреслив, що російська державна корпорація \"Росатом\" бере безпосередню участь в агресії проти України і покриває акти ядерного тероризму.\n\n\"Відповіддю цивілізованого світу має бути введення санкцій проти \"Росатому\" і відмова від ядерних технологій агресора не тільки у нових проєктах, але і у вже розпочатих\", - заявив міністр.\n\nВІДЕО ДНЯ\n\nВін нагадав, що український уряд вже ініціював перед РНБО введення санкцій щодо понад 700 фізичних і юридичних осіб, пов’язаних з \"Росатомом\".\n\nКрім цього, Галущенко зазначив, що американська Westinghouse має потенціал замінити російську корпорацію на світовому ринку і Україна вже зробила свій вибір у цьому напрямку.\n\nТак, НАЕК \"Енергоатом\" відмовився від співпраці з \"Росатомом\" і розширив угоди з Westinghouse на постачання ядерного палива для всіх діючих українських атомних електростанцій.\n\n\"Поглибленню співпраці української та американської компаній сприятиме і запланована корпоратизація \"Енергоатому\", законопроєкт щодо особливостей якої Уряд вже подав на розгляд Верховної Ради.\n\nТакож на зустрічі обговорювалася підготовка до наступного опалювального періоду та оптимальні шляхи міжнародної підтримки України у закупівлі газу\", - резюмували в Міненерго.\n\nЕкономічна правда",
    "У США готуються відправити нову партію боєприпасів в Україну": "Міністерство оборони США вже готується до відправки нової партії боєприпасів для українських військових.\n\nПро це повідомляє Пентагон у Twitter.\n\nВідомо, що пакети боєприпасів вже завантажують на базі військово-повітряних сил Дувр у Делавері. Для цього туди прибули американські пілоти.\n\nУ повідомленні йдеться, що снаряди перевезуть на C-17 Globemaster III. Доставка відбудеться у рамках місії допомоги Україні від США.\n\nНагадаємо, що президент США Джо Байден наказав виділити новий пакет військової допомоги Україні обсягом 600 млн доларів.\n\nТакож США планують відправити перші дві батареї зенітно-ракетних комплексів NASAMS в Україну протягом найближчих двох місяців.",
    "Мін'юст США планує посилити роботу у сфері розшуку і конфіскації російських активів": "Міністерство юстиції США планує посилити роботу на напрямку розшуку та конфіскації клептократичних активів, пов’язаних з Росією.\n\nПро це повідомила у Facebook посол України в США Оксана Маркарова.\n\nЗа її словами, 20 вересня опублікована доповідь директора групи Міністерства юстиції США \"KleptoCapture\" Е.Адамса у рамках слухань на тему \"Посилення тиску на Росію: розумні санкції, економічне державництво та подальші кроки\" в сенатському Комітеті з питань банківської справи, житлового господарства та у справах міст.\n\nМаркарова нагадала, що 2 березня 2022 року під егідою Міністерства юстиції США була створена група \"KleptoCapture\", яка включила представників різних правоохоронних органів США.\n\nОсновна мета групи – пошук клептократичних активів, пов’язаних з Росією, виявлення фактів ухиляння від запроваджених американських санкцій та експортного контролю, здійснення заходів з метою унеможливлення обходу американської санкційної політики.\n\nУ рамках доповіді було, зокрема, зазначено про внесення Мінюстом США низки законодавчих пропозицій, пов’язаних з покращенням діяльності по замороженню та вилученню клептократичних активів Росії, зокрема:\n\nуможливлення передачі доходів від конфіскованої клептократичної власності до України для відшкодування шкоди, завданої російською агресією;\n\nзменшення можливостей по обходу запроваджених санкцій та покращення діяльності з протистояння обходу санкційної політики;\n\nрозширення часових рамок у веденні справ, пов’язаних з виявленням клептократичних активів;\n\nпосилення міжнародної співпраці в питанні розшуку та конфіскації клептократичних активів;\n\nзастосування адміністративно-цивільного провадження про стягнення майна до нових типів активів.\n\n\"Працюємо над санкціями далі. Передаємо привіт всім російським клептократам у всіх країнах\", - резюмувала Маркарова.\n\nВІДЕО ДНЯ\n\nЕкономічна правда",
    "Як і навіщо російська пропаганда шукає біолабораторії США в Україні та світі?": "Самі шукають, самі \"знаходять\", самі розслідують, а будь-які спростування заперечують та називають \"відвертою брехнею\" – такий принцип російської пропаганди щодо так званих \"біолабораторій\" у світі й зокрема в Україні.\n\nЦентр стратегічних комунікацій та інформаційної безпеки проаналізував публікації в російських медіа щодо біолабораторій за 4 місяці, охопивши період з 1 травня до 31 серпня. Інформацію було зібрано за допомогою машинного навчання моніторингової системи Attack Index. Сервіс визначає кількість публікацій, новин або дописів на основі схожості текстових масивів та поєднує їх у сюжет.\n\nЗауважимо, що повідомлення про наявність так званих \"біолабораторій США\" та використання їх зі зловмисною метою в Україні й у світі вже неодноразово спростовували.\n\nКрім українських міністерств, у серпні уряди десяти країн опублікували спільну заяву. У згаданому документі США, Вірменія, Грузія, Ірак, Йорданія, Ліберія, Філіппіни, Сьєрра-Леоне, Уганда та Україна спростували дезінформаційні наративи Кремля щодо розроблення біологічної зброї у так званих \"секретних лабораторіях\".\n\nЗвідки РФ отримує інформацію про \"біолабораторії США\"?\n\nНайбільшу кількість серед джерел інформації щодо діяльності так званих \"американських біолабораторій\" становлять самі ж російські структури: Міноборони РФ, Парламентська комісія з розслідування діяльності біолабораторій США в Україні тощо.\n\nАле найбільшим спікером щодо цієї теми була Ірина Ярова, співголова парламентської комісії з розслідування роботи американських біолабораторій в Україні.\n\nВарто зазначити, що \"доказовою базою\" пропагандистам слугують фейкові документи.\n\nНаприклад, у червні російські ЗМІ почали тиражувати нібито документ Міністерства оборони України, який мав довести існування \"секретних біолабораторій\" і їхню роботу з військово-біологічними лабораторіями США. Проте такий документ містив низку мовних помилок, вказуючи на те, що автор документа був, найімовірніше, росіянином.\n\nТакож час від часу заяви щодо \"військової біодіяльності США в Україні\" у російських медіа з'являлися від представників Китаю та Північної Кореї.\n\nПропаганда РФ намагалася притягнути до коментарів начебто українську сторону. Проте насправді за цим всім ховаються лише колаборанти та проросійські політики-втікачі.\n\nНаприклад, не одну заяву щодо \"біолабораторій\" за період дослідження зробив колаборант і так званий \"член головної ради військово-цивільної адміністрації Запорізької області\" окупаційної влади Володимир Рогов. Також інформацію поширював сумнозвісний Микола Азаров.\n\nПосилається російська пропаганда і на західних представників, але коментарі таких спікерів, як правило, зазнають маніпуляцій.\n\nПрикладом є промова Вікторії Нуланд, заступниці держсекретаря США, слова якої вирвали з контексту. У такий спосіб російська пропаганда запустила дезінформацію про те, що США визнали існування своїх \"біолабораторій\" на території України.\n\nДе ж шукати уявні \"біолабораторії США\" в Україні та світі?\n\nЗ початком повномасштабного вторгнення РФ в Україну та захоплення російськими окупантами українських міст так звані \"біолабораторії\" почали масово отримувати чіткі геолокації. І, як не дивно, більшість з них виявлялися на тимчасово окупованих територіях, а також на територіях, на яких велися активні бойові дії, та у прифронтових містах.\n\nНаприклад, з травня до серпня такі \"біолабораторії\" нібито розташовувалися в Маріуполі, селі Стрілечому Харківської області, Запоріжжі, Рубіжному і Сєвєродонецьку.\n\nТільки ось про \"біолабораторії у Запоріжжі\" робив заяви той самий колаборант Володимир Рогов. У Рубіжному російська пропаганда перетворила на \"секретну біолабораторію\" звичайну фармацевтичну компанію. А в Маріуполі \"біолабораторією НАТО\" назвали лабораторію \"Донецького обласного центру контролю та профілактики захворювань Міністерства охорони здоров'я України\". Зауважимо, що її функція полягає в тому, щоб здійснювати епідемічний контроль у регіоні, й жодного стосунку до НАТО вона не має.\n\nОднак \"біолабораторії США\" – це міф російської пропаганди не лише щодо України.\n\nЗгадки про \"діяльність американських біолабораторій\" в медіа РФ лише протягом травня–серпня були виявлені щодо Нігерії, Азейбарджану, Казахстану, Вірменії, Грузії, Чорногорії, Таджикистану, Киргизстану тощо. Ключовою фігурою у цих всіх наративах є США, яка начебто створює, фінансує, керує цими \"біолабораторіями\".\n\nАктивну дезінформаційну кампанію щодо Нігерії у травні–червні спровокувало поширення віспи мавп. Появу цієї хвороби російська пропаганда пов'язала з \"біолабораторіями США\" в Нігерії.\n\nЯкі вигадки розповідає пропаганда РФ про \"секретні біолабораторії\"?\n\n\"Розробки в біолабораторіях США в Україні та світі мають загрозливий/смертельний характер\".\n\nОсобливо активно цей наратив поширювався в травні та червні.\n\nУ серпні такий наратив також використав міністр оборони РФ Сергій Шойгу щодо \"біолабораторій\" в Африці, Азії та Латинській Америці.\n\n\"США керує Україною та світом з допомогою біолабораторій\" – ще один поширений російський наратив.\n\nНаприклад, за словами Ірини Ярової, \"американські військові біолабораторії спрямовані на створення системи залежності усього світу від США, у тому числі в питанні порятунку життів. США з їхньою допомогою управляють чисельністю населення в різних країнах\".\n\nІншою \"тезою\" стало те, що \"під виглядом допомоги Пентагон окупував Україну\".\n\n\"Українці/солдати ЗСУ – об'єкти експериментів США\".\n\nТут можна зауважити поступову трансформацію наративу протягом травня–серпня. У травні бачимо узагальнений наратив, що \"США зробила українців своїми об'єктами дослідів\", . Натомість у липні цей наратив починає застосовуватися в контексті військовослужбовців ЗСУ.\n\nЗокрема, у другій половині липня почали поширюватися повідомлення, що начебто \"бійців ЗСУ накачували наркотиками з американських біолабораторій\".\n\nНаприклад, 16 липня на телеканалі \"Росія-1\" з'явився сюжет про \"мережу біолабораторій\" на Луганщині, де начебто знайшли \"сильнодіючі препарати, які також нібито можна знайти в аптечках українських солдатів\". Але це також фейк.\n\nКрім того, у цей же час поширювався й наратив \"Київ проводив досліди над військовими ЗСУ\".\n\nДезінформаційний наратив щодо \"експериментів над бійцями ЗСУ зі сторони США\" надалі активно циркулював у пропагандистських медіа до кінця літа.\n\nНаприкінці ж липня наратив розширився до того, що буцімто \"Пентагон використовує не лише українців, а й болгар та американців у біологічних експериментах\".\n\n\"Біолабораторії США – це воєнні об'єкти НАТО біля самого кордону з РФ\".\n\nЦей наратив також часто лунав із вуст Ірини Ярової. Мовляв, начебто \"біолабораторії США по периметру РФ можна вважати об'єктами НАТО\".\n\nПроте, наприклад, Україна не є членом НАТО, тож відкриття військових об'єктів НАТО тут неможливе.\n\nВійськова співпраця України та НАТО обмежується допомогою у проведенні реформ в Україні, проведенням консультацій, обміном досвіду між військовими, участю окремих підрозділів Збройних сил України в операціях чи навчаннях НАТО.\n\n\"Україна – це полігон для США\".\n\nЩе одна \"теза\", яку неодноразово повторювала російська пропаганда щодо \"розміщення біолабораторій США в Україні\".\n\n\"Проведення \"спеціальної воєнної операції\" розкрило плани біологічних атак США проти Росії та змусило заморозити діяльність біолабораторій США\".\n\nУ липні попередній наратив про \"НАТО біля кордонів РФ\" трансформувався у \"конкретну загрозу для РФ біологічної зброї США\". Таким чином РФ намагається й надалі виправдовувати вторгнення в Україну та розповідати про \"успішний\" перебіг \"спецоперації\".\n\nВідповідно до пропаганди РФ, \"розпочавши процес зупинення діяльності американських біолабораторій в Україні, Росія надає неоціненну послугу світовій спільноті\". Такий наратив перегукується зі стандартними наративами РФ про \"миротворців\" і \"благородні цілі\".\n\nВодночас у липні збільшилася кількість повідомлень про \"готовність/спроможність РФ захистити себе від біологічної зброї США, направленої проти РФ\".\n\n\"Офіційна діяльність Пентагону в Україні – це лише ширма для проведення незаконних військово-біологічних досліджень\".\n\nТаку \"тезу\" у липні поширювало Міноборони РФ, що надає теорії \"біолабораторій\" конспірологічного характеру.\n\n\"У біолабораторіях США створювалися...\" або \"Біолабораторії США стали причиною поширення COVID-19, віспи мавп тощо\".\n\nЗ новою силою цей наратив ожив щодо Нігерії у травні та червні в контексті поширення віспи мавп.\n\nНе стихала й тема COVID-19 та звинувачення в його створенні американських біолабораторій. Особливо активною вона була у липні та серпні. А також, відповідно до пропаганди РФ, \"на Донбасі зросла захворюваність на інфекції після біопрограм США\", \"Сполучені Штати вели дослідження вірусів Еболи та віспи на території України\", \"у Держдумі РФ пов'язали зростання захворювань щитовидної залози в Україні з діяльністю в країні американських біологічних лабораторій\", \"влада Запоріжжя допустила зв'язок спалахів чуми свиней з біолабораторіями в Україні\".\n\n\"Американська військово-біологічна програма стала продовженням проєктів фашистської Німеччини та мілітаристської Японії\". \"США разом із японцями продовжують проєкти фашистів у глобальному масштабі\" – ще одну заяву поширила Ірина Ярова.\n\n\"У біолабораторіях США в Україні вивчають віруси, що можуть передаватися через тварин\".\n\nНеодноразово російська пропаганда розповідала про вирощування заражених птахів у біолабораторіях України. Цього разу влітку пропагандисти вигадали новий фейк – \"біолабораторії, що куруються США, в Україні вивчали віруси, які здатні передаватися через комарів, зокрема лихоманку Денге\".\n\nНа \"підтвердження\" Міністерство оборони РФ опублікувало 3 документи, проте це фейк – у документах взагалі не йдеться про те, щоб заражати людей вірусами через укуси комарів.\n\n\"Заперечення наявності біолабораторій США на території України та в інших країнах – це брехня\".\n\nХоч цей наратив не надто поширений в РФ, оскільки пропаганда РФ здебільшого фокусується на наявності, аніж на запереченні чужих спростувань, але все ж таки він присутній у порядку денному.\n\nЧому РФ так прагне \"знайти\" \"біолабораторії США\" в Україні?\n\nВиправдати повномасштабне вторгнення РФ в Україну.\n\nНаприклад, у липні черговою причиною оголошення \"спецоперації в Україні\" секретар Ради безпеки РФ Микола Патрушев назвав \"функціонування на території України біолабораторій\". Росія сама готова застосувати в Україні зброю масового ураження.\n\nТакий метод є абсолютно типовим для російської пропаганди та РФ загалом – перекласти відповідальність завчасно, маніпулюючи інформаційним підґрунтям.\n\nЯк усе насправді?\n\n\"Таємні біолабораторії США в Україні\" – це вигадка російської пропаганди. Немає жодного підтвердження, що в Україні є американські лабораторії.\n\nСпівпраця між Україною та США є у напрямку протидії біологічному тероризму та відбувається виключно в межах українського законодавства й у інтересах України.\n\nІз 1993 року діє угода щодо надання допомоги нашій державі в ліквідації стратегічної ядерної зброї та запобігання розповсюдженню зброї масового знищення. Одним з її пунктів є своєчасне виявлення та протидія спалахам, що викликані небезпечними патогенами.\n\nТакож у 2005 році Міністерство охорони здоров'я України та Міністерство оборони США підписали рамкову угоду про запобігання розповсюдженню технологій, патогенів та знань, які можуть бути використані у ході розробки біологічної зброї.\n\nВ межах цієї угоди було модернізовано (проведено ремонтні роботи, оновлено обладнання, закуплено витратні матеріали тощо) низку державних лабораторій, розташованих в Одеській, Харківській, Львівській, Київській, Вінницькій, Херсонській, Дніпропетровській областях.\n\nСБУ України наголошує, що ці лабораторії фінансуються з держбюджету, підпорядковані МОЗ і Державній службі України з питань безпечності харчових продуктів та захисту споживачів.\n\nІрина Субота, Центр стратегічних комунікацій та інформаційної безпеки",
    "США не бачать жодних ознак того, що Китай готується допомагати Путіну": "В США не бачать жодних ознак того, що Китай готується надати допомогу президенту Росії Володимиру Путіну.\n\nПро це повідомляє РБК-Україна з посиланням на CNN .\n\n\"Ми вивчаємо кожну крихту наявної у нас інформації\", - заявив представник Держдепартаменту США Нед Прайс.\n\nЗа його словами, в США поки не бачили нічого, що вказувало б хоча б на те, що Китай дотримується іншого підходу, коли йдеться про допомогу у сфері безпеки. Також мова не йде про зусилля щодо систематичної допомоги Росії в обході санкцій.\n\nНед Прайс підкреслив, що зауваження міністра закордонних справ Китаю Ван Ї вказують на те, що Китай відчуває \"певне занепокоєння тим, що Росія робить в Україні\".\n\n\"Держсекретар США Ентоні Блінкен зустрівся з Ван Ї в п'ятницю в ООН та висвітлив наслідки, якщо Китай підтримає вторгнення Москви до суверенної держави\", - йдеться у звіті Держдепу.",
    "Держсекретар США нагадав китайському міністру про наслідки підтримки Росії": "Росіяни призовного віку масово їдуть до Грузії\n\nСлужба доходів Міністерства фінансів Грузії повідомляє, що за умов підвищеного транспортного потоку в регіоні всі митні пункти переведені на особливий режим роботи. Відомство заявляє, що з метою забезпечення безперешкодного проведення процедур митного контролю на місцях збільшено кількість працівників.\n\nЗ 21 вересня, після оголошення президентом Росії Володимиром Путіним так званої \"часткової мобілізації\", на КПП \"Верхній Ларс\" на кордоні Росії з Грузією утворилася величезна черга із машин.\n\nЗа різними джерелами, станом на 26 вересня черга розтягнулася на 20 кілометрів. Чимало громадян переходять кордон на скутерах і велосипедах, щоб скоротити час очікування. Причому, як заявляють місцеві ЗМІ, грузинські митники нібито не впускають до країни жителів Північного Кавказу, при цьому не відмовляючи у в'їзді росіянам, які мешкають в інших регіонах РФ.\n\n«На непередбачений випадок»\n\nЗгідно з фотографіями, поширеними через соцмережі, опівдні з російського боку кордону з'явився БТР з російськими військовими, що викликало паніку в лавах громадян, які виїжджають з РФ. Проте, поки що офіційних обмежень щодо виїзду чоловіків призовного віку з Росії не оголошено. Як пишуть у російських ЗМІ, посилаючись на Прикордонне управління ФСБ по Північній Осетії, російських військових розмістили на місці як «резерв на непередбачений випадок, якщо резервісти захочуть прорвати пункт пропуску і без будь-яких прикордонних оформлень покинути країну».\n\nЗа даними Північної Осетії, за останній тиждень через митний пункт пропуску «Верхній Ларс» грузино-російський кордон в обох напрямках перетнули 37 тисяч автомобілів та понад 115 тисяч осіб. Як заявив 26 вересня віце-прем'єр Північної Осетії Ірбек Томаєв, це на 23,3% перевищує дані щодо перетину держкордону за аналогічний період минулого року.\n\n\"У чому логіка?\"\n\nГрузинська опозиція вкотре розкритикувала владу за відсутність продуманої політики щодо хвилі мігрантів із країни, що окупує двадцять відсотків території Грузії. Опозиційні політики марно вимагають запровадження віз для російських громадян, тоді як представники правлячої партії «Грузинська мрія» не бачать у цьому необхідності, стверджуючи, що відповідні структури успішно контролюють ситуацію.\n\nБільше того, як заявив ЗМІ депутат від правлячої партії Бека Давітуліані, «влада Росії, яка має проблеми з мобілізацією, і так закриє кордон з 28 числа».\n\n«У чому логіка, аби не пускати людей із Росії, які не хочуть йти на передову фронту? Тобто дати режиму в Росії можливість пустити їх на поле бою та нашкодити Україні? Адже ми маємо допомогти Україні виграти війну, відповідно… якщо це не зашкодить нашим інтересам, то ми приймемо тих, хто не хоче туди їхати», – сказав у коментарі для ЗМІ Давітуліані.\n\nМіграція та інтереси країни\n\nАналітик Грузинського фонду стратегічних та міжнародних досліджень Шота Утіашвілі вважає, що запроваджувати візи на даному етапі немає сенсу, оскільки Росія, намагаючись утримати військовозобов'язаних у країні, сама незабаром «закриє кордони». Хоча, експерт вважає, що в цій ситуації влада Грузії не робить необхідних кроків. Насамперед політолог вважає невиправданим те, що влада не розробила відповідну міграційну політику. За його словами, необхідно мати певний план на той випадок, якщо в країні залишиться «надто велика» кількість росіян, необхідно врахувати і те, що росіяни, які ухиляються від заклику, не зможуть повернутися до Росії як мінімум, протягом кількох років, протягом яких їм будуть потрібні кошти для існування.\n\n«Коли в'їжджаєш у західні держави, необхідно документовано підтвердити, що в тебе є кошти для фінансування свого перебування в тій чи іншій країні, наша влада могла хоча б тимчасово ввести цей захід, щоб уникнути в майбутньому проблем, пов'язаних з мігрантами, що залишилися без даху над головою і грошей», - вважає Утіашвілі.\n\nТакож експерт наголошує на пасивності влади Грузії щодо співгромадян в Абхазії та Цхінвальському регіоні, де, згідно з незалежними джерелами, активно уникають мобілізації. Утіашвілі вважає, що на даному етапі у Тбілісі з'явився шанс зближення з громадянами, які проживають у тих регіонах. Аналітик каже, що грузинська сторона має створити їм усі необхідні умови, щоб уникнути мобілізації. При цьому політика партії «Грузинська мрія», яка полягає «в діях, спрямованих на те, щоб не розгнівати Росію», на думку Утіашвілі, не виправдана, оскільки суперечить інтересам Грузії.",
    "США на порозі виборів: що зміниться у підтримці України та ЗСУ у 2023 році": "8 листопада 2022 року, тобто менше ніж за два місяці, у США відбудуться проміжні вибори, на яких буде повністю переобрана нижня палата Конгресу, тобто Палата представників, та третина членів Сенату.\n\nЗараз вже є достатні підстави стверджувати з високою певністю: Байден втратить контроль принаймні над Палатою представників. А отже, Україні треба буде шукати підтримки у ситуації, коли в Штатах діятиме нова політична реальність.\n\nПро те, що зміниться та що змінилося вже зараз, редактору \"Європейської правди\" розповіла одна з найавторитетніших американісток України, очільниця Центру \"Нова Європа\" Альона Гетьманчук.\n\nТакож ми надаємо скорочений текстовий виклад тез, які ми від неї почули.\n\nПро можливі зміни у ставленні США до України у 2023 році\n\nУ найближчі десь пів року можна бути впевненими: підтримка Штатами України гарантовано збережеться. А далі можливі різні сценарії через зміни у Конгресі.\n\nЗараз Палату представників контролює партія Байдена, тобто демократи, але тенденція свідчить, що після виборів вона перейде під контроль республіканців, бо ті отримають більшість. Сенат може лишитися під демократами, а може перейти до республіканців.\n\nЦя зміна створює певні виклики для України.\n\nПісля виборів можуть лунати питання до обсягів зовнішньої міжнародної допомоги, до нагляду за цією допомогою.\n\nЩе один виклик – те, що у новому Конгресі може опинитися багато представників так званого \"трампістського крила\" Республіканської партії, і вони очевидно будуть перебувати під впливом почуттів Трампа.\n\nТрамп прагне помститися Байдену. І ця помста може рикошетом бити по Україні.\n\nЙдеться про помсту за вибори-2020, які Трамп програв, і за інші речі, які з ним відбувалися уже після виборів.\n\nМета тих трампістів, які прагнуть розпочати імпічмент – створити для чинного президента проблеми, дзеркальні до тих, які пережив їхній лідер.\n\nТому вже зараз багато республіканців кажуть, що вони ініціюватимуть імпічмент Байдену, і вони вже шукають для цього привід.\n\nПро Україну у внутрішній політиці США\n\nОдним з приводів для потенційного початку процедури імпічменту може бути розслідування щодо Хантера Байдена, сина чинного президента (опоненти Байдена, зокрема, вважають, що його син отримував в Україні фінансову вигоду від посади батька. – ЄП).\n\nТакож на цих виборах частина політиків-республіканців намагається прив’язати зовнішню політику до економічних та соціальних питань, які цікавлять американського виборця – таких як інфляція, зростання цін на паливо тощо. Тут відразу виникає прив’язка до України. Перша теза – \"ціни ростуть через війну в Україні\", друга теза – не можемо давати такі кошти для України, коли пересічний американець платить такі кошти за газ чи страждає від інфляції.\n\nМи також чудово розуміємо, що питання, які є в США щодо України та корупції, верховенства права, залишаються на порядку денному, війна їх лише замаскувала.\n\nЗважаючи на все це, для України важливо до кінця року провести через Конгрес ще один великий пакет фінансової допомоги, бо далі це буде робити важче.\n\nХто у США може гальмувати підтримку України?\n\nДля республіканців, яким зараз бракує єдності, важливо не допускати ухвалення рішень, які розколюватимуть партію.\n\nОчевидно, що рішення щодо нового великого пакета допомоги Україні (на кшталт пакета на $40 млрд, схваленого в травні) викликатиме дискусії в партії і, можливо, розколюватиме її, бо може викликати опір трампістів.\n\nОднак проблема не лише у республіканцях.\n\nЄ також крайнє ліве (так зване \"прогресивне\") крило в Демократичній партії.\n\nОтже, центральна частина американського політичного класу підтримують нас, а крайні праві у Республіканській партії та крайні ліві у Демократичній є для нас викликом, бо мають сумніви щодо політики підтримки України та щодо масштабів такої підтримки.\n\nМотиви в них різні.\n\n\"Прогресивне\" крило Демпартії вважає, що ключова мета – це мир, а не перемога України, що перемир'я набагато важливіше, ніж озброєння України, бо, мовляв, так загине менше людей. Завдання України – пояснювати цим політикам, що ситуація інша, що для збереження життів людей Україна має перемогти.\n\nНатомість республіканське крило має ізоляціоністські настрої.\n\nВони кажуть, що \"це не наша війна, Україною має опікуватися Європа\".\n\nВони вірять у речі на кшталт \"ми не повинні провокувати Путіна ще більше і повинні робити все для того, щоб ця війна не перетворилася на Третю світову\".\n\nТакож це крило готове поступитися міжнародними інтересами на користь турботи про інтереси та доходи американського виборця, тому вони закликають не давати кошти Україні, а витрачати їх на американського виборця.\n\nА на додаток, вони вважають, що основна довгострокова загроза для США – це Китай, а Росія – це лише проблемний фактор європейського, континентального масштабу, який не потребує фокусу уваги США. Мовляв, нехай німці, французи та інші опікуються цією проблемою і дають на неї кошти.\n\nТому, щоби переконати їх, Україні важливо отримувати кошти та озброєння також у Європі. Чим більше зброї нам дасть ЄС – тим більш готовими до підтримки будуть США, бо ми зможемо зняти аргументи трампістів про те, що, мовляв, \"Європа дає дуже мало, то ми тим більше не повинні витрачатися\".\n\nПро червоні лінії у постачанні зброї з США\n\nНе є таємницею, що в США залишаються психологічні бар'єри щодо надання певних видів і типів озброєнь. Вони вже подолали кілька з них (щодо оборонної зброї, потім щодо важких озброєнь), але ще не всі.\n\nСхоже, що один з аналізів, якими керується Білий дім, каже, що постачання літаків або танків західного зразка – це те, що може спровокувати Путіна на новий виток ескалації, наприклад, на застосування тактичного ядерного удару.\n\nЗастосування ядерної зброї у США бояться, постійно запитують в українців, як ми оцінюємо імовірність такого розвитку. У Вашингтоні є думка, що це може втягнути США в Третю світову війну, що для Байдена неприпустимо. Для нього як для політика дуже важливо, щоб він залишився в історії як президент, який виводить США з усіх воєн, а не який входить у нові війни.\n\nАле я сподіваюся, що з часом однопартійці Байдена, які схильні до більш рішучої підтримки України, переконають його.\n\nДля цього нам важливі візити в Україну конгресменів (і демократів, і республіканців), тому що зазвичай після цих візитів вони повертаються озброєними аргументами про те, чому нам потрібно більше озброєння в більш стислі терміни.\n\nБо \"швидкість\", тобто масштабність підтримки – це ще одна проблема.\n\nПро те, чому США дають Україні зброю \"дозовано\"\n\nВ Україні є консенсус про те, що нам треба звільнити окуповані міста якнайшвидше, бажано у найближчі місяці.\n\nНатомість у США є ті, хто вважають кращим сценарієм, щоби йшлося не про лічені місяці, а про роки.\n\nДоводилося чути від дипломатів та експертів: \"Куди ви так поспішаєте?\"\n\nВони думають, що час грає на користь України, що Україна зможе за зиму підготуватися до весняного наступу. До того ж тоді Росія ще сильніше відчуватиме ефект санкцій, який наростає повільно, що російська армія буде дедалі більше виснажена, а моральний дух падатиме.\n\nТому Україні потрібно більше пояснювати американським союзниками свою мотивацію.\n\nУтім, є також інша проблема, яка спонукає Байдена зберігати чинну стратегію \"дозованої підтримки\" – це те, що в США і на рівні політичного класу, і в суспільстві є консенсус на користь саме такої стратегії, коли США, з одного боку, дають Україні достатньо озброєнь, щоб стримувати Росію, але недостатньо для того, щоби швидко відвоювати захоплені території.\n\nУ суспільстві теж домінує думка, що такий підхід адекватний, бо дозволяє не спровокувати Третю світову.\n\nЯк наслідок, американці схвалюють стратегію Байдена щодо України більше, ніж з будь-якого іншого питання, а тому він не зацікавлений її змінювати.\n\nПро припущення, що \"США хочуть руками і життями українців виснажити Росію\"\n\nЦя думка, яку доводиться чути в Україні, насправді присутня і у Вашингтоні, вона навіть лунала від окремих представників адміністрації Байдена.\n\nАле навряд чи її поділяють більшість ключових американських десіжнмейкерів – хоча б тому, що вони не бачать у Росії ключової довгострокової загрози для своїх національних інтересів і не вважають її послаблення першочерговим завданням.\n\nРадше посилення допомоги гальмує дискусія американських посадовців про те, наскільки Україна на це заслуговує і чи зможе її посилення переломити хід війни.\n\nТут для нас є погана новина.\n\nАмериканське суспільство не зовсім вірить у перемогу України.\n\nОстанні опитування наприкінці серпня засвідчили, що в перемогу Росії вірить трохи більше американців, ніж у перемогу України. Перевага несуттєва, але вона є. Утім, навесні суттєво переважала віра у перемогу України!\n\nІ ми також не знаємо, чи вірить у нашу перемогу особисто Байден.\n\nСаме тому сьогоднішній контрнаступ ЗСУ – дуже важливий для посилення підтримки США (і так само важливий для Європи, де інтерес до війни в Україні стає меншим).\n\nПотрібна достатньо масштабна перемога на полі бою, яка б переконала американців, що Україна здатна перемогти Росію і виграти цю війну, а також засвідчила б, що всі ті кошти і та зброя, яку вони надали Україні, використовуються ефективно, приносять дуже конкретні результати на полі бою.\n\nПро готовність США до битви за Крим\n\nЦя готовність зростає.\n\nЗараз з цього питання у Вашингтоні зовсім інші настрої, ніж були пів року тому.\n\nУтім, ця готовність ще не досягла необхідного рівня.\n\nПередусім через те, що США вважають, що моменту, коли постане питання Криму, ще є достатньо часу; що черга дійде до нього вже після звільнення територій, захоплених РФ цього року, та, можливо, після Донбасу.\n\nТобто США не чекають, що Україна буде опікуватися Кримом цього року чи навіть наступного.\n\nПо-друге, американці дуже люблять, коли з ними координують дії, консультуються, радяться, коли йдеться про такі суттєві рішення.\n\nТа загалом ставлення до звільнення Криму вже стало позитивним.\n\nЄ бачення, що Україна має повне право відновити територіальну цілісність в кордонах 1991 року. Ще в березні-квітні такої підтримки Україна не мала.\n\nІ зараз завдання України – закріпити цю думку і пояснити, що наша перемога залежить від підтримки США, від того, якими темпами вони надаватимуть озброєння.\n\nНадважливе завдання – зробити так, щоб нинішній підхід Байдена \"ми будемо підтримувати Україну так довго, як потрібно\" змінився на підхід \"ми будемо підтримувати Україну так масштабно, як потрібно\". Нам потрібно переконати Байдена у цьому, пояснивши, що війна, яка триватиме роками чи десятиліттями, не влаштовує нас і не вигідна Сполученим Штатам.\n\nБо нам потрібно перемогти Росію, а не виснажити її.\n\nА Україні треба зрозуміти, що доводити нашу здатність і гідність масштабної допомоги нам доведеться не лише перемогами на полі бою, але і трансформацією, проведенням демократичних реформ. Бо це питання все одно виникатиме, адже воно не зняте з порядку денного навіть через війну.\n\nІндикаторами цієї готовності для США можуть бути ті самі сім рекомендацій ЄС, які нам надали зі статусом кандидата, тому Штати вже зараз слідкують за їхнім виконанням і роблять висновки.\n\nЗаписав Сергій Сидоренко,\n\nредактор \"Європейської правди\",\n\n\n\nвідео Володимира Олійника",
    "Підтримка США не припиниться до відновлення суверенітету України - Блінкен": "Підтримка України з боку Сполучених Штатів і тиск на росію засвідчують свою ефективність і не припиняться, доки не припиниться агресія проти України.\n\nПро це заявив державний секретар США Ентоні Блінкен на зустрічі з Президентом України Володимиром Зеленським у Києві, повідомляє кореспондент Укрінформу.\n\n«Більш ніж шість місяців, як росія розпочала свою агресію. Зараз іде ваш контрнаступ і він ефективний. І це переважно завдяки неймовірній хоробрості та стійкості українців. Ми бачимо це на полі бою щодня. Ми надзвичайно раді, що можемо підтримати ваші зусилля, і ми продовжимо це робити», - сказав він.\n\nЗокрема Блінкен оголосив про виділення додаткової підтримки України – ще 675 млн доларів в устаткуванні, ракети артилерії й інше устаткування. За словами держсекретаря, це двадцятий пакет допомоги із запасів США, і загальна сума підтримки вже сягнула 13,5 млрд доларів. Він також зазначив, що Держдеп інформує Конгрес США про наміри надати ще 1 млрд доларів зовнішнього військового фінансування для більш довготривалої підтримки, а також, що обговорив з очільником МЗС України Дмитром Кулебою довготривалу підтримку.\n\n«москва платить надзвичайно високу ціну за цю агресію. Я думаю, що важливо наголошувати на цьому, адже ми бачимо, яку ціну росія вже платить – надзвичайно високу ціну. І вона буде лише зростати», - сказав він.\n\nУ цьому контексті держсекретар акцентував на тому, що ВВП росії падає – від 9 до 15% падіння цього року – і більше тисячі іноземних компаній залишають росію, найбільш талановиті росіяни залишають росію, обсяг імпорту падає.\n\nЗа оцінками Блінкена, рф не може замінити озброєння і виробляти товари для власного народу, бо вони очікували в минулому; не може забезпечувати експорт, і в результаті скорочуються їхні ринки, і вони не можуть запозичувати кошти в рамках суверенного боргу.\n\n«москва звертається за воєнною підтримкою до Північної Кореї, Ірану, оскільки ми систематично закриваємо їх доступ до імпорту. І ми продовжимо чинити цей тиск, доки не припиниться агресія проти України, й Україна не відновить свій суверенітет», - заявив Блінкен.\n\nЯк повідомлялося, держсекретар США Ентоні Блінкен прибув у четвер, 8 вересня, до української столиці з неанонсованим візитом.\n\nКрім того, в четвер міністр оборони США Ллойд Остін, відкриваючи зустріч Контактної групи на авіабазі «Рамштайн», заявив, що США виділять Україні додаткову військову допомогу на 675 млн доларів.",
    "Зеленський закликав США бути першим гарантом безпеки, а інші країни – вибрати між добром і злом": "Президент Володимир Зеленський під час онлайн-участі в зустрічі \"The Clinton Global Initiative\" закликав світових лідерів відмовитися від нейтралітету щодо війни, а США – спонукати інші демократичні країни більше допомагати Україні, зокрема зброєю.\n\nДжерело: Офіс президента України, \"Politico\" і Володимир Зеленський, який прокоментував свою участь у заході з Біллом Клінтоном у соцмережах\n\nДеталі: Окрема панель зустрічі \"The Clinton Global Initiative\" (CGI) 20 вересня була присвячена Україні і президент Володимир Зеленський поспілкувався з 42-м президентом США Біллом Клінтоном.\n\nУкраїнський лідер зазначив, що США для всього цивілізованого світу є індикатором демократії, на який рівняються інші країни. Тому важливо, щоб вони залишалися лідерами в підтримці України та в тиску на Росію.\n\nПряма мова Зеленського: \"Коли США дають Україні артилерію, потім інші держави нас підтримують і також надають. Коли США визнають (країну – ред.) спонсором тероризму, демократії Європи також підтримуватимуть цю ініціативу. Тому, коли ви запитуєте в мене, чим США можуть допомогти, – бути лідерами\".\n\nДеталі: Зеленський подякував США за допомогу Україні й надання зброї. Водночас, він закликав США спонукати інші демократичні країни надавати більшу допомогу Україні.\n\n\"У них є та артилерія, яка нам потрібна, відповідна зброя. І тут політично Сполучені Штати могли б тиснути\", – зазначив Зеленський і додав, що це питання неодноразово обговорювалося з конгресменами, сенаторами, а також на рівні президентів.\n\nВІДЕО ДНЯ\n\nЗеленський закликав світових лідерів відмовитися від нейтралітету у війні проти України, адже, запевнив він, у питанні боротьби з агресором не можна залишатися осторонь і не висловлювати позицію чітко.\n\nПряма мова: \"Не можна балансувати між добром і злом, світлом і темрявою. Треба обирати сторону. Кожен суб’єкт, кожна держава відкрита, вільна. Тож вони можуть обрати сторону, але не можуть бути посередині\".\n\nДеталі: Зеленський заявив, що США та світова спільнота мають змусити Росію сісти за стіл перемовин після того, як її війська покинуть територію України.\n\nВін наголосив на важливості збереження єдності вільного світу в питаннях санкційного тиску на агресора. Особливо це стосується тих країн, де є російський лобізм.\n\nЗа його словами, \"дуже важливо не втратити об’єднану Європу – і тоді об’єднаний обсяг цих санкцій точно вдарить і по ВПК Росії, і по економіці\", і росіяни точно відчують наслідки загарбницької війни для свого гаманця.\n\nНа переконання Зеленського, найголовніша санкція, яку необхідно застосувати щодо Росії, – це визнати її державою-спонсором тероризму.\n\nВін також нагадав, що українська сторона нещодавно презентувала рекомендації щодо гарантій безпеки для України, які підготувала міжнародна робоча група під керівництвом Андрія Єрмака і колишнього генсека НАТО Андерса Фога Расмуссена.\n\nПрезидент висловився за те, щоб до кола гарантів безпеки України увійшли такі партнери як США, Велика Британія, країни ЄС.\n\n\"Я думаю, що дуже важливо, щоб США стали першою країною, яка підпише ці гарантії безпеки з українською стороною\", – резюмував він.\n\nЗгодом Зеленський назвав своє спілкування з Клінтоном щирим та продуктивним.",
    "Масові протести в Ірані. США придумали, як допомогти противникам режиму": "Масові протести в Ірані. США придумали, як допомогти противникам режиму\n\n24 вересня 2022\n\nАвтор фото, EPA Підпис до фото, Протести в Тегерані супроводжувалися підпалами\n\nУ США заявили, що послаблюють свої санкції у сфері інтернет-послуг, доступних в Ірані, на фоні жорстокого придушення протестів у країні іранською владою.\n\nЦе роблять для того, щоб в іранців було більше можливостей користуватися інтернетом та мати доступ до інформації, нецензурованої іранським урядом, підкреслили в американському мінфіні.\n\nНовий документ, що описує послаблення санкційних обмежень на роботу американських технічних компаній в Ірані, американський мінфін опублікував у п'ятницю.\n\n\"Ми хочемо допомогти переконатися, що людей в Ірані не триматимуть в ізоляції та невіданні\", - заявив держсекретар США Ентоні Блінкен.\n\nПредставники США оголосили про послаблення санкцій після того, як іранська влада в четвер тимчасово відключила інтернет у багатьох частинах країни, поки поліцейські жорстоко придушували бурхливі протести у великих містах.\n\nАнтиурядові протести, викликані смертю 22-річної студентки Махси Аміні, яку арештували через неправильне носіння хіджабу, тривають більше тижня. За цей час, за інформацією офіційних ЗМІ, загинуло щонайменше 35 людей.\n\nАвтор фото, ERDEM SAHIN/EPA-EFE/REX/SHUTTERSTOCK Підпис до фото, Протести тривають уже більше тижня\n\nЗа повідомленнями іранських ЗМІ, президент Ібрагім Раїсі в суботу закликав \"рішуче боротися з тими, хто виступає проти безпеки та спокою в країні\".\n\nУ Тегерані та інших великих містах за останні дні пройшли і демонстрації в підтримку уряду.\n\nЯкі санкції послаблює США\n\nПропустити подкаст і продовжити подкаст Що це було Головна історія тижня, яку пояснюють наші журналісти Випуски Кінець подкаст\n\nВлада США вважає, що завдяки послабленню санкційних обмежень в іранців з'являться інструменти, що дозволяють обходити цензуру та ховатися від стеження з боку влади.\n\nАле завадити повсюдному блокуванню доступу в інтернет іранською державою, як це сталося минулого тижня, ці заходи не допоможуть.\n\n\"Поки хоробрі іранці виходять на вулиці, щоб висловити протест проти смерті Махси Аміні, США подвоюють свої зусилля з донесення потоків вільної інформації до людей в Ірані\", - заявив представник мінфіну США Воллі Адеємо.\n\nСША і раніше робили винятки із санкцій, щоб забезпечити вільніший доступ до інтернету в Ірані. Але в п'ятницю мінфін опублікував оновлений варіант всього документу - ліцензії, що описує транзакції з Іраном у сфері комунікацій.\n\nНова ліцензія звільняє з-під санкцій соцмережі для відеоконференцій, а також поширює доступ до хмарних сервісів, які потрібні для роботи VPN, що дозволяють користувачам обходити локальні обмеження та зберігати конфіденційність в інтернеті.\n\nЗа новою ліцензією, в Ірані як і раніше дозволена робота творців антивірусних та антитрекінгових програм.\n\nУ відповідь на твіт держсекретаря США Ентоні Блінкена про послаблення санкцій з'явилась і відповідь від підприємця-мільярдера Ілона Маска: \"Запускаю Starlink\".\n\nАвтор фото, Twitter\n\nГлобальна супутникова система Starlink, якою володіє компанія Маска SpaceX, забезпечує високошвидкісним широкосмуговим інтернетом ті місця, де він ненадійний, дорогий чи недоступний.\n\nЗа словами представників мінфіну, обладнання для Starlink у новій ліцензії не прописано, але він може подати заявку в міністерство на використання технології для роботи в Ірані.\n\nЧому в Ірані спалахнули протести\n\nБурхлива хвиля протестів, які переросли в безлад, триває по всьому Ірану вже восьмий день. За повідомленнями державних ЗМІ, загинуло вже 35 людей.\n\nПротести почалися через смерть 22-річної Махси Аміні, яку затримала поліція моралі через неправильне носіння хіджабу.\n\nНевдовзі після затримання Аміні, студентка курдського походження, впала в кому і через три дні померла в лікарні. За версією влади, смерть трапилась через зупинку серця.\n\nАле родичі Аміні кажуть, що проблем із серцем у неї ніколи не було. За словами свідків, жінку били в автозаку й потім у поліцейському відділку.\n\nАвтор фото, MAHSA AMINI FAMILY Підпис до фото, Махса Аміні (фотографія з сімейного архіву)\n\nПротести почалися на наступний день після смерті Махси. Жінки, які прийшли на її похорон, почали знімати хіджаби в знак протесту та скандувати \"смерть диктатору\".\n\nПісля цього люди стали виходити на демонстрації по всій країні, особливо масово - в курдських регіонах. Демонстранти блокували вулиці, кидали в силовиків каміння, підпалювали поліцейські машини та сміттєві баки й скандували антиурядові гасла. Жінки спалювали хіджаби та обрізали собі волосся.\n\nПоліція розганяла демонстрантів сльозогінним газом та гумовими кулями, також є повідомлення про стрілянину поліцейськими бойовими кулями по демонстрантах.",
    "Зеленський: Ми отримали NASAMS": "Президент Володимир Зеленський заявив, що Україна вперше отримала від США ЗРК протиповітряної оборони NASAMS.\n\nДжерело: Зеленський в інтерв'ю CBS News\n\nПряма мова: \"Хочу подякувати президенту Байдену за позитивне рішення, яке вже прийнято, і Конгресу США – ми отримали NASAMS. Це системи протиповітряної оборони. Але повірте, цього навіть близько не достатньо, щоб прикрити цивільну інфраструктуру, школи, лікарні, університети, домівки українців\".\n\nДеталі: Він не уточнив, якого покоління це ЗРК.\n\nДовідково: Зенітно-ракетний комплекс NASAMS складається з радара Sentinel, удосконаленої ракети повітря-повітря середньої дальності та центру розподілу вогню KDA.\n\nNASAMS надає захисникам ППО адаптовану, найсучаснішу систему захисту, яка може максимізувати їх здатність ідентифікувати, вражати та знищувати ворожі літаки, безпілотні літальні апарати та крилаті ракети.\n\nУ батарею зенітно-ракетного комплексу NASAMS-2 (друге покоління) входить: 12 пускових установок, 8 радарів, 1 центр керування вогнем, 1 машина з електронно-оптичною камерою і 1 автомобіль тактичного управління.\n\nВІДЕО ДНЯ\n\nЩо передувало: 16 вересня у Міноборони США повідомили, що перші дві батареї ЗРК NASAMS будуть передані Україні протягом наступних двох місяців.\n\nЧитайте також Небо під парасолькою. Як працює протиповітряна оборона та чому важливі NASAMS та IRIS-T",
    "Конгресмени США закликали Байдена домагатися виключення Росії із Радбезу ООН – реакції на ГА ООН. Відео": "Конгресмени США закликали президента Байдена домагатися виключення Росії із Ради Безпеки ООН. У середу у своєму виступі на Генасамблеї Байден також закликав реформувати Радбез ООН, додавши туди нових членів і обмеживши можливість країн накладати вето.",
    "Кількість українців, готових виїхати жити до США чи ЄС знизилася у 4 рази – КМІС": "За два роки кількість українців, готових виїхати на постійне проживання до США чи ЄС, знизилася у 4 рази і наразі становить 7%.\n\nДжерело: результати опитування Київського міжнародного інституту соціології, проведеного 7-13 вересня\n\nДослівно КМІС: \"У жовтні 2020 року КМІС проводив всеукраїнське телефонне опитування, де серед іншого ставилося запитання \"А якби вам зараз без умов надали громадянство США або ЄС, ви б поїхали для постійного проживання в ці країни?\". На той момент 28% серед усіх дорослих українців готові були виїхати жити закордон.\n\nУ вересні 2022 року ми повторно поставили це запитання… Частка тих, хто готовий виїхати жити до США/ЄС, знизилася в 4 рази – з 28% до 7%\".\n\nІнфографіка КМІС\n\nДеталі: Водночас з 69% до 91% стало більше тих, хто не хотів би виїжджати навіть у разі отримання без умов громадянства США/ЄС.\n\nСоціологи зазначають, що потрібно враховувати те, що близько 10% дорослих українців зараз закордоном як біженці.\n\nАле, навіть якщо половина з них відповіли б \"так\" на це запитання (хоча нещодавні опитування українців біженців свідчать, що насправді більшість усе-таки хочуть повернутися додому, тобто відповідей \"так\" було б, скоріше за все, менше половини, – КМІС), то зниження еміграційних настроїв також було б значним – з 28% до близько 13%.\n\nВІДЕО ДНЯ\n\nНе хотіли б виїжджати жити закордон абсолютна більшість населення (90-92%) у всіх регіонах України.\n\nІнфографіка КМІС\n\nТакож у всіх регіонах порівняно з 2020 роком стало значно менше тих, хто хотів би виїхати.\n\nСоціологи зазначають: попри те, що більш молоді респонденти більшою мірою готові емігрувати, насправді серед усіх вікових категорій абсолютна більшість (не менше 84%) не хотіли б виїжджати жити до США/ЄС.\n\n\"Важливо також, що у всіх вікових категоріях простежується значне зниження готовності переїхати до США/ЄС порівняно з 2020 роком. Наприклад, у 2020 року практично половина (46%) молоді до 30 років хотіли б виїхати, зараз – 13%\", – підсумували у КМІС.\n\nІнфографіка КМІС\n\nДослідження проходило з 7 по 13 вересня. Методом телефонних інтерв’ю на основі випадкової вибірки мобільних номерів було опитано 2000 респондентів у віці 18 років і старше, що мешкають у всіх регіонах України (крім АР Крим). Опитування проводилося з дорослими громадянами України, які на момент опитування проживали на території України (у межах, які контролювалися владою України до 24 лютого). До вибірки не включалися жителі територій, які тимчасово не контролювалися владою України до 24 лютого (АР Крим, м. Севастополь, окремі райони Донецької та Луганської областей), а також опитування не проводилося з громадянами, які виїхали закордон після 24 лютого.\n\nФормально за звичайних обставин статистична похибка такої вибірки (з імовірністю 0,95 і з врахуванням дизайн-ефекту 1,1) не перевищувала 2,4% для показників, близьких до 50%, 2,1% для показників, близьких до 25%, 1,5% – для показників, близьких до 10%, 1,1% – для показників, близьких до 5%.\n\nСоціологи зазначають, що в умовах війни, крім зазначеної формальної похибки, додається певне систематичне відхилення, але вони підкреслюють, що отримані результати все одно зберігають високу репрезентативність та дозволяють досить надійно аналізувати суспільні настрої населення.",
    "ФЕЙК: Колишній головний епідеміолог США Ентоні Фаучі визнав, що американці працювали над розробкою коронавірусу в Україні та Китаї": "Перевірка фейків у рамках партнерства з Meta\n\nРосійські медіа та користувачі соцмереж пишуть, ніби колишній головний епідеміолог США Ентоні Фаучі в інтерв’ю Fox News зізнався, що американські вчені розробляли новий коронавірус в українських та китайських лабораторіях. Фаучі нібито сказав, що «там проводилися дуже потрібні для нацбезпеки США експерименти».\n\n«Вони вкрай небезпечні, і проводити їх на території Штатів заборонено законом. А українцям ми платили хороші гроші, вони були задоволені… Київ переконати було зовсім нескладно. Ми зуміли відкрити кілька лабораторій навіть у Китаї, в Ухані, зокрема. Китайці були обізнані лише про декілька відносно безпечних робіт, але не про всі. Українці ж знали про більшість наших дослідів», — цитують російські сайти Фаучі.\n\nЯк насправді?\n\nНа сайті Fox News справді є публікація, яку додають у вигляді скриншота до дописів. У заголовку вказано: «Фаучі зобов’язаний надати американцям відповіді про походження COVID-19, і Республіканська палата представників має намір отримати їх». Це колонка республіканця Джеймса Комера, у вступі він пише: «Республіканська партія подбає про те, щоб Фаучі було притягнуто до відповідальності за дії щодо COVID-19, коли ми переможемо на виборах».\n\n\n\nЦе не інтерв’ю Ентоні Фаучі, у статті також не наводять його коментарі. Цитату про лабораторії в Україні та Китаї, яку приписують Фаучі, нам не вдалося знайти в достовірних джерелах. Ця публікація ніяк не доводить, що Фаучі зізнався у причетності США до виникнення коронавірусу. У відкритих джерелах немає жодної згадки цитат Ентоні Фаучі про діяльність американських лабораторій в Україні чи Китаї.\n\nБа більше, автор колонки Комер теж не пише, ніби американці працювали в українських чи китайських лабораторіях над розробкою коронавірусу. Комер звинувачує Фаучі в тому, що він вступив у змову з іншими вченими, щоб зменшити кількість доказів, що вказують на витік даних із лабораторії в китайському Ухані.\n\nКомер також пише про EcoHealth Alliance — американську наукову некомерційну організацію, яка займається запобіганням пандемії. У 2014 вони отримали грант (у 2019 його продовжили) від Національного інституту здоров’я США (NIH). Республіканці ще з 2021 року говорять, що один із листів офіційного представника NIH доводить, що інститут фінансував дослідження коронавірусів кажанів у Китаї. Це дослідження помилково пов’язують із пандемією коронавірусу.\n\nНасправді експерименти EcoHealth Alliance не мали нічого спільного з пандемією COVID-19 і не могли спричинити появу SARS-CoV-2, кажуть у NIH. «Аналіз опублікованих геномних даних та інших документів від грантоотримувача демонструє, що природні коронавіруси кажанів, які вивчалися в рамках гранту NIH, генетично дуже далекі від SARS-CoV-2 і не могли спричинити пандемію COVID-19», — заявив директор NIH Френсіс Коллінз.",
    "Члени Конгресу США закликали главу Пентагону надати Україні передові БПЛА": "Двопартійна група членів Конгресу США у складі 17 законодавців закликала міністра оборони США Ллойда Остіна відправити в Україну передові ударні безпілотники типу «Gray Eagle» тв «Reaper», які можуть стати однією з ключових переваг для ЗСУ.\n\nПро це повідомляє в четвер The Wall Street Journal із посиланням на офіційний лист законодавців Пентагону,\n\n«Україна могла б краще протистояти російським загрозам за допомогою передових безпілотних літальних систем, таких як MQ-1C «Gray Eagle» або MQ-9A «Reaper»,- написали законодавці в офіційному зверненні.\n\nУ листі зазначається, що вдосконалені БПЛА можна було би розмістити далеко від лінії фронту й водночас забезпечили безперервне спостереження та точне наведення артилерійського вогню на великій відстані.\n\nСеред законодавців, які підписали лист, адресований главі Пентагону, зазначені конгресвумен Марсі Каптур, Елісса Слоткін, Вікторія Спартц, конгресмени Адам Шифф Елісса Слоткін та інші.\n\nЯк повідомлялося, раніше адміністрація Байдена не бажала надавати передові дрони через побоювання ескалації з рф, а також через наявність чутливих технологій, включно з передовими камерами.\n\nВикористання безпілотних літальних апаратів у поєднанні з традиційною військовою технікою, включно з ракетними системами залпового вогню HIMARS, наданими США, вже допомогло Україні відвоювати тисячі квадратних кілометрів окупованої території.",
    "США подякували Україні за звільнення з російського полону двох американців": "У рамках обміну полоненими між Україною та росією вдалося звільнити двох громадян США.\n\nПро це повідомив у Twitter радника президента США з національної безпеки Джейк Салліван.\n\n«Ми дякуємо Президенту Володимиру Зеленському, керівнику Офісу Президента України Андрію Єрмаку та українському уряду за включення двох громадян США до обміну полоненими 21 вересня… Ми з нетерпінням чекаємо, коли наші громадяни возз’єднаються зі своїми родинами», – зазначив посадовець.",
    "Фотограф із США створив найчіткіше зображення Юпітера. ФОТО": "Фотограф із США створив найчіткіше зображення Юпітера. ФОТО\n\nАстрофотограф Ендрю Маккарті із США створив найчіткіше фото Юпітера із сотень тисяч знімків.\n\nДля створення світлини планети фотограф використав 11-дюймовий телескоп і програмне забезпечення, за допомогою якого поєднав близько 600 тисяч знімків, повідомляє Space.com.\n\n\"Провівши всю ніч, знімаючи близько 600 тисяч його фотографій, я радий показати вам свій найчіткіший знімок Юпітера на цей час\", – сказав він.\n\nЩоб створити максимально чіткий знімок, фотограф робив приблизно 80 знімків на секунду.\n\nФото: Andrew McCarthy\n\n\"Дивитись на Юпітер ніколи не набридає, це чудова планета.\n\nТієї ночі були дуже хороші умови, тому я побачив планету набагато детальніше, ніж зазвичай, і це було дуже захоплююче\", – додав Маккарті.\n\nНині Юпітер наблизився до Землі на найближчу відстань за останні 59 років, тому для астрофотографів це найкращий час для знімків найбільшої планети Сонячної системи\n\nЮпітер зараз перебуває на відстані 367 мільйонів миль (591 мільйонів кілометрів), що є найменшою відстанню до нашої планети з 1963 року.\n\nНагадаємо, раніше NASA вперше в історії зафіксувала вуглекислий газ на екзопланеті за допомогою знімку з телекопа Вебба.",
    "Інфляція в США перевищила прогнози: ФРС може знову різко підвищити ставки": "Індекс споживчих цін у Сполучених Штатах у серпні зріс на 0,1%, хоча економісти очікували його скорочення на 0,1% – очікується, що Федрезерв втретє поспіль підвищить ставки на 75 базисних пунктів.\n\nПро це повідомляє Financial Times, Bloomberg.\n\nЦіни у серпні відновили зростання після того, як залишилися незмінними за підсумком липня. У річному вимірі інфляція становила 8,3% у серпні, дещо сповільнившись.\n\nБазова інфляція, який виключає ціни на нестабільні продовольчі й енергетичні компоненти, виріс на 0,6% порівняно з липнем і на 6,3% порівняно з минулим роком. Усі показники серпня перевищили попередні прогнози економістів. Ціни на проживання, харчування та медичне обслуговування зробили найбільший внесок у зростання цін.\n\nПісля оприлюднення даних прибутковість казначейських облігацій різко зросла, тоді як ф’ючерси на індекс S&P 500 знизилися, а долар зріс. Трейдери очікують, що ФРС підвищить процентні ставки на 75 базисних пунктів для реагування на рівень інфляції.\n\nВитрати на продукти харчування зросли на 11,4% порівняно з минулим роком, найбільше з 1979 року. Ціни на електроенергію зросли на 15,8%, найбільше з 1981 року.\n\nНатомість ціни на бензин у серпні впали на 10,6%, що стало найбільшим місячним падінням за понад два роки.\n\nВІДЕО ДНЯ\n\nНагадуємо:\n\nУ липні споживча інфляція у США сповільнилась до 8,5% порівняно з липнем минулого року (у червні показник сягнув рекордних з листопада 1981 року 9,1%).\n\nФедеральний резерв США вдруге поспіль підвищив ключову ставку одразу на 75 базисних пунктів до діапазону 2,25%-2,5%, з метою приборкати дедалі швидшу інфляцію в країні.\n\nПредставники ФРС заявляли, що хочуть досягти діапазону ставки від 3,25 до 3,5% до кінця року. Інвестори наразі очікують побачити дещо більший діапазон від 3,5% до 3,75% до кінця року."
}