{
    "Ірландія розгляне можливість прийому росіян-ухилянтів, але пріоритет – за українцями": "Прем’єр-міністр Ірландії Міхол Мартін заявив, що його країна розгляне можливість допуску на свою територію громадян Росії, які тікають від мобілізації.\n\nЯк повідомляє \"Європейська правда\", про це Мартін сказав у коментарі виданню The Journal.\n\n\"Нам потрібно все це оцінити. Передусім ми приймаємо українські сім’ї, які тікають від війни. Для нас це було пріоритетом, як і ті, хто подає заяву на притулок у нормальному порядку, чия кількість цього року зросла. Це завдає значного тиску на країну\", – сказав ірландський прем’єр.\n\nВін водночас додав, що Ірландія \"ніколи не відмовляла людям, які тікають через питання совісті або від переслідування\", навівши як приклад прийом афганців після встановлення влади \"Талібану\" на їхній батьківщині.\n\nЯк відомо, Ірландія однією з перших відкрила кордони для українців після початку повномасштабного вторгнення Росії та скасувала візовий режим.\n\nТакож Мартін поставив під сумнів перебування Росії серед постійних членів Ради Безпеки ООН, зазначивши, що вона за допомогою вето \"може вести несправедливу війну, що є кричущим порушенням основоположного Статуту ООН\".\n\n\"Гадаю, в межах ООН це – дуже серйозне питання для всіх, і воно спонукає до прискорення реформ на найвищому рівні в Організації\", – додав глава уряду Ірландії.\n\nВІДЕО ДНЯ\n\nНагадаємо, Латвія, Естонія, Польща і Чехія вже заявили, що не видаватимуть гуманітарні візи росіянам, які хочуть ухилитися від мобілізації.\n\nВодночас Німеччина хоче протягом наступних кількох тижнів досягти спільної лінії на європейському рівні щодо роботи з росіянами, які відмовляються від військової служби \"з міркувань совісті\".",
    "Шотландія - Ірландія 2:1. І все ж Україні потрібна буде лише перемога": "Вересень став порою для реваншів для збірної Шотландії. Збірній України потрібно було помститись за виліт у плей-офф відбору до ЧС, а збірній Ірландії – за розгром у другому турі. Втім, був і суто практичний інтерес – перемога над Зеленою армією робила шотландців фаворитом у боротьбі за перше місце з українцями.\n\nСтівен Кларк порівняно з матчем проти синьо-жовтих провів дві заміни в основі – замість травмованого правого захисника Паттерсона грав Хікі, який номінально є лівим захисником, а Адамса на вістрі замінив автор двох забитих голів Дайкс.\n\nАле на відміну від України ірландська команда не була такою м’якою. Саме гості відкрили рахунок у першому таймі - Іган вдало зорієнтувався в штрафному майданчику під час подачі кутового і пробив у нижній кіт крізь частокіл ніг. Шотландія відігралась лише на початку другого тайму – центрбек Хендрі затримався у штрафному майданчику суперника і замкнув головою подачу Крісті, підкресливши стереотипи щодо британського футболу.\n\nШотландія після перерви не розривала суперника так, як це було три дні тому. Але тиск чинила дуже серйозний і зрештою заробила право на пенальті на 80-й хвилині. Браун, який вийшов на заміну, зіграв рукою під час подачі кутового. 11-метровий взявся виконувати Крісті і спокійно переграв Базуну.\n\nА далі була штовханина та жорстке протистояння в центрі поля, в якому Ірландії так і не вдалось створити момент для того, щоб зрівняти рахунок. Шотландія хоч і не такий переконливий, але взяла реванш, який дозволив їй повернутись на перше місце в групі. Тепер в останньому турі в матчі проти України команді Стіва Кларка буде достатньо не програти, відповідно синьо-жовті не мають іншого виходу, окрім як перемагати, щоб здобути путівку в дивізіон А.\n\nЛіга Націй. Група 1. П’ятий тур\n\nШотландія – Ірландія 2:1\n\nГоли: Хендрі 50, Крісті 81 пен. – Іган 18\n\nШотландія: Гордон – Хікі (Ролстон 58), Хендрі, Маккенна, Тірні (Тейлор 42) – МакТоміней, МакГрегор – Армстронг (Фрейзер 58), МакГінн, Крісті (МакЛін 87) – Дайкс (Адамс 85)\n\nТренер: Кларк\n\nІрландія: Базуну – Доерті (Колеман 76), Коллінз, Іган, О’Ши, МакКлін (Брейді 83) – Найт, Коллум, Молумбі (Браун 77) – Парротт (Робінсон 76), Обафемі (Огбене 60)\n\nТренер: Кенні\n\nПопередження: МакКенна 63, МакТоміней 89, Брейді 90+2 – Куллен 45+1, Іган 73, Колеман 81, Найт 89",
    "Ірландія в ООН: Шлях до миру в Україні очевидний – росія має припинити війну": "Для встановлення миру в Україні росія має припинити розв’язану нею війну та вивести свої війська з української території.\n\nЯк передає кореспондент Укрінформу, про це заявив міністр закордонних справ і міністр оборони Ірландії Саймон Ковні під час засідання Ради Безпеки ООН міністерського рівня щодо боротьби з безкарністю у зв’язку з російською війною в Україні.\n\n\"Шлях до миру очевидний – країна, яка прийняла зумисне рішення розпочати цей конфлікт, тепер повинна прийняти рішення припинити його. росія повинна вивести свої війська із суверенної території держави-члена ООН\", - заявив він.\n\nІрландський міністр засудив повномасштабне вторгнення рф в Україну та путінські погрози щодо застосування ядерної зброї.\n\n\"Вторгнення росії в Україну – це порушення принципів Статуту ООН. Це – грубе порушення міжнародного права. Це – спроба змінити міжнародно визнані кордони шляхом використання сили. Ніякі постановочні \"референдуми\" не змінять цей основоположний факт\", - зазначив Ковні.\n\nЧитайте також: Ірландія закликає росію припинити брехню в Радбезі ООН\n\nВін наголосив на важливості притягнення росії до відповідальності за агресію проти України та скоєні під час неї злочини. Міністр запевнив, що Ірландія підтримує зусилля з цього приводу в рамках різних міжнародних та регіональних організацій.\n\n\"Якщо ми не зможемо притягнути росію до відповідальності, то ми дамо сигнал великим впливовим країнам, які безкарно можуть наживатися на своїх сусідах\", - заявив Ковні.\n\nЧитайте також: В МЗС Польщі закликали Радбез ООН розглянути ініціативи України щодо спецтрибуналу\n\nЯк повідомляв Укрінформ, цього тижня в Нью-Йорку розпочалися зустрічі високого рівня 77-ї Генасамблеї ООН за участі делегацій країн-членів на чолі глав держав та урядів. У четвер в штаб-квартирі ООН відбулося засідання Ради Безпеки щодо боротьби з безкарністю у зв’язку з російською війною в Україні.",
    "Ірландія не зможе надалі розселяти за свій рахунок українців, які прибувають із домашніми тваринами, - посольство": "У країні працюють над питанням якнайшвидшого розселення громадян України до більш постійного житла.\n\nІрландія не зможе надалі розселяти за свій рахунок українців, які прибувають з домашніми тваринами.\n\nПро це повідомили українському послу в Департаменті у справах дітей, рівності, інвалідності, інтеграції та молоді Ірландії.\n\nЯк зазначили в пресслужбі українського посольства, про цю проблему говорили під час координаційної зустрічі посла України в Ірландії Лариси Герасько з представниками Департаменту.\n\n\"Посла було поінформовано щодо неможливості, у подальшому, розселення українських громадян, які прибувають з домашніми тваринами, за рахунок ірландської сторони. Рішення щодо відповідних заходів буде прийнято найближчим часом\", - йдеться в повідомленні пресслужби.\n\nІрландська сторона заявила, що працює над питанням якнайшвидшого розселення українців до більш постійного житла.\n\nНагадаємо, у липні Ірландія зупинила безвіз для біженців з країн ЄС, щоб звільнити місця для українців.\n\nІрландія також є однією з держав-членів ЄС, які заморозили найбільше російських активів.",
    "У Північній Ірландії католиків вперше виявилося більше, ніж протестантів": "Результати перепису населення показали, що в Північній Ірландії вперше католиків більше, ніж протестантів.\n\nПро це, як пише \"Європейська правда\", повідомляє Reuters.\n\nЦя зміна відбулася через століття після створення країни Північна Ірландія з метою збереження пробританської, протестантської \"юніоністської\" більшості як противаги новій незалежній, переважно католицькій, ірландській державі на півдні.\n\nУ той час населення поділилося приблизно на дві третини протестантів і одну третину католиків.\n\nДані перепису населення 2021 року показали, що 45,7% респондентів вважають себе католиками або виховувалися католиками, у порівнянні з 43,5% респондентів, які вважають себе протестантами. Попередній перепис 2011 року показав, що протестанти переважали католиків - 48% проти 45%.\n\n\"Сьогоднішні результати є ще одним чітким свідченням того, що на цьому острові відбуваються історичні зміни\", — сказала Мішель О’Ніл, регіональний лідер ірландських націоналістів \"Шинн Фейн\", яка цього року вперше стала найбільшою партією в децентралізованому парламенті Північної Ірландії, шокувавши багатьох юніоністів.\n\n\"Шинн Фейн\" заявила, що ця зміна є ще однією причиною, чому слід розпочати планування референдуму щодо об’єднаної Ірландії. Партія посилила заклики до плебісциту після рішення Британії покинути ЄС у 2016 році, проти якого виступили 56% виборців Північної Ірландії.\n\nГолосування щодо об’єднання Ірландії має відбуватися за рішенням британського уряду. Водночас опитування громадської думки незмінно демонструють явну більшість за те, щоб залишитися частиною Сполученого Королівства.\n\nКонфесійний поділ Північної Ірландії можна простежити ще в XVII столітті, коли протестантські поселенці з Шотландії та Англії були \"посаджені\" в північно-східну частину острова для зміцнення авторитету англійської корони.\n\nДо мирної угоди 1998 року протягом трьох десятиліть боїв між переважно католицькими ірландськими націоналістичними бойовиками, які прагнули об’єднаної Ірландії і протестантськими пробританськими лоялістами та британською армією загинуло понад 3000 людей.\n\nДемографи давно передбачають, що католики, які, як правило, молодші та мають вищу народжуваність, можуть становити більшість виборців протягом покоління.\n\nІнше запитання перепису показало, що 32% респондентів вважають себе виключно британцями, порівняно з 40% у 2011 році, а 29% вважають себе ірландцями проти 25% до цього. Ще 20% сказали, що вони північноірландці.",
    "Ірландське розширення НАТО: як дії РФ змусили ще одну країну думати про вступ до Альянсу": "Будь-який нейтралітет гарний настільки довго, наскільки він корисний. Як виявилося, ця сентенція стосується не лише новачків НАТО - Фінляндії та Швеції, але й Ірландії. Країни, яка протягом усього XX століття була мало не таким саме символом нейтралітету, як і Швейцарія - бо саме вони на пару \"пропустили\" Другу світову війну на континенті.\n\nНатомість останні опитування вперше в історії країни показали підтримку вступу в Альянс більш ніж у 50%.\n\nСхоже, що сучасні безпекові виклики, озброєна гранатою мавпа у Кремлі та зростання внутрішніх загроз дедалі більше переконують Дублін у правильності саме колективної безпеки.\n\nТо наскільки дійсно реальне приєднання ірландців до НАТО? Чи насправді підтримка стає вирішальною?\n\nІ де тут рука Кремля (спойлер: цілком реальна)? Будемо розбиратися в цій статті.\n\nНейтралітет як спосіб життя\n\nУ міжнародних відносинах Ірландія стійко асоціюється не лише з проблемним кордоном, але і з нейтралітетом.\n\nОдразу після заснування сучасної ітерації ірландської державності у 1922 році в конституцію було вписане положення, що Ірландія сама не буде долучатися до жодної війни чи будь-якого об'єднання, яке націлене на війну, окрім як у випадку прямої атаки на державу та захисту її національного суверенітету.\n\nВідомою на Заході - однак, на жаль, маловідомою у нас - є історія доволі \"цікавого\" ірландського нейтралітету у Другій світовій війні. Тодішній президент республіки, а свого часу один з керівників Великоднього повстання 1916 року Еймон де Валера, буквально стояв на роздоріжжі.\n\nЗ одного боку, його дуже переконливо вмовляв на приєднання до антигітлерівської коаліції прем'єр-міністр Британії Вінстон Черчилль, з іншого - надходили сигнали, що Німеччина готова буде передати республіці повний контроль над Північною Ірландією у разі перемоги.\n\nХоча німців від самого початку ірландці слухати не хотіли, протe вписуватися у конфлікт за британців також не поспішали.\n\nЗрештою, представник уряду Її Величності у Дубліні Малкольм МакДональд запропонував буквально закрити питання розділення Ірландії шляхом передачі Північної Ірландії до складу Республіки Ірландія - але взамін офіційний Дублін мав вступити в антигітлерівську коаліцію, приєднатися до війни та повноцінно допомагати перемогти нацистів та фашистів.\n\nВтім, навіть на такий дуже вигідний сценарій президент де Валера не погодився.\n\nНа його думку, на той момент важко було говорити про єдність республіки та Півночі - все ще дуже свіжими були рани та роздроблення часів громадянської війни 20-х років, і складно було б говорити про єдину і сильну країну під час війни за таких умов.\n\nПопри це, Ірландія досить активно брала участь у багатьох \"проєктах\" союзників під час війни.\n\nНаприклад, саме ірландське метеорологічне агентство дозволило союзникам визначити точну дату, час та місце висадки для відкриття другого фронту у Європі у червні 1944 року. Саме ірландськими портами користувалися для дозаправки американські транспортні кораблі, які доставляли ленд-ліз, і саме в цих портах дозаправлялися підводні човни, які охороняли Атлантику.\n\nЯкщо над Ірландією збивали літак Рейху, німецький пілот був інтернований фактично до кінця бойових дій. Якщо ж збивали літак союзників, то пілота непомітно репатріювали.\n\nЯк бачимо, нейтралітет нейтралітетом, але базові правила адекватності теж були.\n\nНавіщо Ірландії НАТО?\n\nУ 1949 році, коли НАТО постала як нова міжнародна реальність, Дублін намагався підписати двосторонній безпековий оборонний пакт зі Сполученими Штатами, проте без прямого залучення до Північноатлантичного альянсу.\n\nТакий вибірковий підхід пояснювався тим, що Ірландія не може йти на будь-які безпекою домовленості з Великою Британією, допоки хоч якимось чином не буде стабілізована ситуація у Північній Ірландії. Але до такої стабілізації довелося чекати наступні 50 років.\n\nТож хоча Вашингтон активно припрошував Ірландію приєднатися до НАТО, переконати Дублін не вдалося.\n\nЩоправда, оголошений нейтралітет зовсім не означає, що ірландці зовсім не беруть участі у підтримці міжнародної безпеки та миру.\n\nНасправді вони були надзвичайно активними в часи холодної війни у миротворчого русі - найкращим прикладом цього може слугувати їхня участь у миротворчій місії в Конго в 60-х роках та славнозвісна осада Жадовіля, коли жменька ірландських миротворців майже тиждень тримала на собі більше трьох тисяч конголезьких і французьких найманців.\n\nПроте до кінця холодної війни Ірландія так і не приєдналася до жодного мілітарного альянсу, лише вступивши до Європейського Співтовариства разом із Британією у 1973 році.\n\nПісля підписання Угоди Страсної п'ятниці в кінці 90-х, в принципі, вирішилися останні питання, які могли утримати Ірландію від вступу в Північноатлантичний альянс. Проте і особливих причин отримувати гарантії безпеки вже також не було - біполярна система розпалася, комуністичний блок зазнав поразки і загроза отримати ядерний або конвенційний авіаудар в принципі не так хвилювала Дублін та інші столиці Європи.\n\nБільше того, навіть Росія доволі тривалий час виглядала відносно адекватною.\n\nВсіх заспокоїла потенційна демократизація, наявність хоча й кризових, але все-таки виборів, та оптимістичні обіцянки, які тоді давало російське керівництво.\n\nОднак ніщо не вічне, а особливо - демократичний імідж Росії.\n\nТому вже у 2000-х, а тим паче після 2014-го безпекова ситуація для ірландців знову стала однією з ключових на міжнародній арені. І росіяни дійсно відіграли в цьому не останню роль.\n\nРосійські провокації\n\nРосіяни почали провокувати ірландців досить давно. Хоча, здавалося б, навіщо їм цей Смарагдовий острів?\n\nРіч у тім, що, окрім чудових краєвидів та багатої історії, Ірландія є чи не найкращим місцем для роботи транснаціональних корпорацій - сотні офісів найбільших компаній світу розміщені саме в Ірландії, і до цього їх спонукав ліберальний податковий режим, потужна інфраструктура та доступ до кваліфікованої робочої сили.\n\nКрім того, через Ірландію проходять майже всі трансатлантичні фізичні кабелі зв’язку, які досі є важливим комунікаційним вузлом, особливо для країн НАТО.\n\nДо того ж ми знаємо стару традицію росіян - шукати когось поменше і когось поза НАТО, аби на ньому показати свою силу. Що ж, як і українці, ірландці терпіти такі вибрики не стали.\n\nНаприклад, ще в 2020 році російські шпигуни приїжджали в Ірландію та намагалися встановити прослушку на підводні комунікаційні кабелі в Ірландському морі, проте були вчасно помічені й буквально таки виловлені береговою охороною.\n\nПротягом наступних двох років в Дубліні регулярно виловлювали по декілька російських інформаторів, а в червні вже 2022 року ірландці публічно заявили, що вже достатньо довгий час \"пасуть\" близько 40 російських агентів і детально відстежують їхню діяльність.\n\nПроте найбільш напруженим став січень 2022 року.\n\nТоді російський флот виявив несподіване бажання провести тренування в Атлантичному океані - причому не десь, а частково в межах виняткової економічної зони Ірландії.\n\nРозгорівся серйозний скандал, в який одразу включилися американці та британці, які також зі свого боку погрожували блокувати російські кораблі своїми навчаннями.\n\nПроте всі питання вирішили… ірландські рибалки, які сміливо і навіть безстрашно блокували своїми траулерами російські військові кораблі на кордонах власної економічної зони і риболовних угідь в океані.\n\nРосіяни на цьому не заспокоїлись, і майже весь червень вздовж берегів Ірландії курсував шпигунський корабель (так його, як мінімум, охрестили медіа).\n\nНасправді це був повноцінний бойовий - третій найпотужніший корабель Північного флоту РФ. Тому якщо це дійсно лише шпигунська операція, то розвідку ніби планували провести боєм.\n\nНАТО \"на часі\"\n\nДублінська консалтингова компанія Behavior Wise в онлайн-опитуванні 1845 дорослих ірландців, опитаних наприкінці червня та на початку липня, виявила, що країна більш-менш розділена щодо членства в НАТО - 52% респондентів підтримують вступ країни до НАТО.\n\nВ той самий час, хоча 48% відсотків і проти членства в Альянсі, але більше половини з них ствердно відповіли, що не бачать у нейтральному статусі гарантії більшої безпеки в майбутньому.\n\nІ одночасно 54% респондентів підтримали залучення Ірландії до майбутнього проєкту \"армії ЄС\", якщо він таки буде розвиватися.\n\nТакож загалом змінилися пацифістські настрої ірландців - зараз більше 60% підтримують радикальне збільшення оборонних бюджетів для захисту державу (і всього 10% кажуть про те, що поточні бюджети завеликі.\n\nТо чи буде Ірландія вступати в НАТО?\n\nНаразі прогнозувати вкрай складно - це лише перше опитування, і попереду ще багато роботи. На цей час жодна з основних партій не висловлювалася стосовно північноатлантичного порядку денного, проте таке опитування вже вказує на те, що тематика НАТО стане важливою частиною майбутньої передвиборчої гонки.\n\nТак чи інакше, але зміни очевидні - все менше ірландців бачать у нейтральності безпеку, і з огляду на російські агресії та провокації прихильників НАТО ставатиме дедалі більше.\n\nЯк виявляється, Росія таки має міжнародний вплив - вона не лише власних сусідів просуває в бік членства в НАТО, а ще й стійких нейтральних пацифістів може \"переконати\".\n\nАвтор: Олександр Краєв,\n\nексперт Ради зовнішньої політики \"Українська призма\"",
    "Ірландія вступила у справу Міжнародного Суду ООН між Росією та Україною – Я и закон": "Ірландія подала позов до Міжнародного суду ООН як третя сторона у справі України проти Російської Федерації за Конвенцією про геноцид.\n\nУкраїна порушила справу проти Російської Федерації в лютому. У своїй заяві до суду Україна стверджувала, що Росія неправдиво стверджувала, що в Луганській і Донецькій областях України мали місце акти геноциду, і використовувала це як підставу для визнання «Донецької народної республіки» і «Луганської народної республіки», а також щоби вторгнутися в Україну.\n\n16 березня 2022 року суд видав постанову про надання тимчасових заходів, про які просила Україна, включно з постановою про те, що Росія має призупинити свої військові операції в Україні. Досі Росія ігнорує постанову суду про запобіжні заходи.\n\nРосія не брала участі в слуханнях, які передували постанові про тимчасові заходи, і заперечує, що МКС ООН має юрисдикцію розглядати справу.\n\nІрландія має право втрутитися в провадження як сторона Конвенції про геноцид. Втручання Ірландії стверджує, що Міжнародний суд справді має юрисдикцію в цій справі і що застосування сили Росією під приводом неправдивих звинувачень у геноциді в Україні є серйозним порушенням Конвенції про геноцид.\n\nМіністр закордонних справ Ірландії Саймон Ковені сказав: «Як учасник Конвенції про геноцид і рішучий захисник міжнародної системи, заснованої на правилах, Ірландія сильно зацікавлена ​​в тому, щоб Конвенція правильно тлумачилася і застосовувалася.\n\n«Міжнародний суд є головним судовим органом Організації Об’єднаних Націй і відіграє ключову роль у підтримці цієї заснованої на правилах системи. Втручання дозволяє країні, яка не є стороною у справі, підтримувати цю систему, подаючи своє правове тлумачення Конвенції до Суду.\n\n«Ірландія також твердо налаштована забезпечити відповідальність за серйозні порушення міжнародного права, включаючи зловживання Конвенцією про геноцид як привід для незаконного застосування сили проти України.\n\n«Як обраний член Ради Безпеки ООН, ми послідовно засуджували російську агресію, ставши співавторами знакової резолюції на Генеральній Асамблеї, яка засуджує вторгнення як незаконне, невиправдане та неспровоковане. Втручання Ірландії в цю справу є ще однією демонстрацією нашої рішучості забезпечити відповідальність».",
    "Ірландія — рай для самотніх мандрівниць": "За даними дослідження компанії Bounce, туристки, які вирушають у самостійну подорож, можуть не переживати за свою безпеку насамперед в Ірландії, Австрії і Норвегії.\n\nУсього автори дослідження вивчили умови у 34 країнах світу. До уваги брали такі показники: відсоток жінок, що стали жертвами насильства; загальний стан безпеки у країні; відсоток жінок, які почуваються в безпеці під час самостійної прогулянки вночі; ставлення у суспільстві до насильства над жінками; наявність законів про запобігання домашньому насильству.\n\nПісля аналізу зібраних даних у Bounce визначили, що найбезпечніше самостійні мандрівниці почуваються в Ірландії.\n\nЗа 10-бальною шкалою ця острівна країна одержала 7,88 бала. Ірландію відзначили, зокрема, за чинні в цій державі закони, що захищають жінок від насильства, а також за різко негативне ставлення суспільства до насильства над представницями прекрасної статі.\n\nДруге місце у цьому рейтингу посіла Австрія (7,7 бала), де аж 79% жінок, що вирушають на самостійну нічну прогулянку, почуваються безпечно. А третьою стала Норвегія (7,45), яку відзначили, зокрема, за дієве законодавство щодо домашнього насильства.\n\nДо топ-10 країн світу, де самотні мандрівниці почуваються найбезпечніше, увійшли також Словенія, Швейцарія, Іспанія, Португалія, Канада, Нідерланди й Польща. Наша західна сусідка набрала 5,97 бала. Польщу відзначили за можливість нічних прогулянок для туристок-одиночок (61% з них не відчували жодних загроз) і загальний стан безпеки.",
    "Шотландія - Ірландія 2:1: огляд матчу Ліги націй ВІДЕО": "Шотландія - Ірландія 2:1: огляд матчу Ліги націй\n\nШотландці здобули три очки та обійшли Україну у турнірній таблиці",
    "Ірландія закликає росію припинити брехню в Радбезі ООН": "Повномасштабне вторгнення росії жодним чином не змінить міжнародно визнані кордони України.\n\nПро це під час засідання Ради Безпеки ООН заявив постійний представник Ірландії при цій організації Фергал Місен, передає власний кореспондент Укрінформу.\n\n“Рішення росії визнати незалежність не контрольованих урядом регіонів Донецької та Луганської областей України жодним чином не змінило її кордонів. Кордони не змінилися у 2014-му, непорушні вони досі”, - сказав Місен.\n\nВін також закликав рф припинити поширювати брехню під час засідань Ради Безпеки ООН. “Ми б просили росію припинити спроби використати Раду Безпеки як платформу для власної дезінформаційної кампанії, покликаної зобразити себе жертвою власної агресії на тлі страхітливих дій, які росія чинить в Україні”, - зазначив дипломат.\n\nЯк повідомляв Укрінформ, у четвер Рада Безпеки ООН проводила засідання на тему \"Загрози міжнародному миру та безпеці\", присвячене розвитку ситуації в Україні.",
    "Ірландія збільшуватиме державну пенсію тим, хто продовжить працювати після 66 років": "Ірландія запропонує тим, хто старше 66 років, вищу державну пенсію, чим довше вони залишаться на роботі.\n\nПро це, як пише \"Європейська правда\", повідомляє Reuters.\n\nВідповідно до запропонованої гнучкої моделі, погодженої міністрами у вівторок, з 2024 року люди матимуть можливість продовжувати працювати до 70 років в обмін на вищу пенсію за кожен додатковий рік роботи.\n\nДержавна пенсія зараз становить 253 євро на тиждень для тих, хто виходить на пенсію в 66 років. Цей розмір збільшиться до 315 євро для тих, хто залишається працювати до 70 років.\n\nСтавки соціального страхування будуть поступово збільшуватися з часом, щоб профінансувати ці заходи, сказав уряд.\n\nПодібно до інших країн, Ірландія підвищила пенсійний вік до 66 років у 2014 році, але відклала плани його підвищення до 67 років минулого року і до 68 років у 2028 році після того, як пенсійний вік став головною проблемою на виборах 2020 року.\n\nНатомість коаліція призначила Комісію з питань пенсій, рекомендації якої включали поступове підвищення пенсійного віку, щоб він досяг 67 років у 2031 році та 68 років у 2038 році, щоб допомогти впоратися з тим, що стане серйозною проблемою фіскальної стійкості.\n\nІрландія має молодий демографічний профіль порівняно з іншими країнами ЄС, але коефіцієнт утриманців похилого віку різко зросте в наступні два десятиліття, так що до 2050 року на кожну людину старше 65 років припадатиме трохи більше двох осіб працездатного віку, порівняно з майже чотирма зараз.\n\nМіністерство фінансів підрахувало, що до 2030 року витрати, пов’язані зі старінням, будуть коштувати додаткові 3,3% валового національного доходу порівняно з витратами 2019 року.\n\nМері Лу Макдональд, лідер \"Шинн Фейн\", найбільшої опозиційної партії, яка має величезну перевагу в опитуванні громадської думки напередодні виборів у 2025 році, назвала пропозиції \"троянським конем\" для фактичного підвищення пенсійного віку до 70 років. Вона сказала, що його слід скоротити до 65 років.",
    "Польща, Ірландія та країни Балтії вимагають посилити тиск на рф у новому пакеті санкцій ЄС: про що йдеться": "Польща, Ірландія, а також Латвія, Литва та Естонія вимагають посилити тиск на росію у новому пакеті санкцій Європейського Союзу на тлі повномасштабного вторгнення в Україну.\n\nПольща, Ірландія та три країни Балтії вимагають включити до восьмого пакета санкцій ЄС заборону на імпорт російського скрапленого нафтового газу (СНГ), обмеження на співпрацю в атомній енергетиці, а також розширити санкції на російські судна, які заходять у порти ЄС.\n\nУ документі, з яким ознайомилися Bloomberg, також йдеться про заборону використання російської фірми з кібербезпеки \"Лабораторія Касперського\" в ЄС, посилення чинних обмежень на експорт технологій і додавання більшої кількості товарів до списку заборонених технічних продуктів, а саме машин для обробки даних, пристроїв зберігання даних і деяких видів електроніки.\n\nОкрім цього, країни-члени ЄС хочуть запровадити санкції проти більшої кількості російських пропагандистських ЗМІ та заборонити зареєстрованим у Євросоюзі організаціям отримувати фінансування від організацій, пов’язаних з російською державою.\n\nУ п'ятницю, 23 вересня, видання The Financial Times оприлюднило частину вимог Польщі та трьох країн Балтії до нового пакета санкцій.\n\nЗа даними журналістів, чотири держави-члени ЄС пропонують відключити більшу кількість банків рф від міжнародної платіжної системи SWIFT, ввести заборону на імпорт алмазів. Крім цього, вони пропонують запровадити обмеження не лише проти москви, а й проти мінська, який допомагає путіну у війні проти Україні.\n\nОчікується, що восьмий пакет санкцій може бути схвалений на зустрічі лідерів держав ЄС в Празі 6-7 жовтня.\n\nУНН.",
    "Північна Ірландія – Косово – 2:1. Вирвали перемогу. Відео голів та огляд": "Учора, 24 вересня, відбувся матч 5-го туру Ліги націй між Північною Ірландією та Косово. До 82-ї хвилини Косово вигравало 1:0, але за останні 10 хвилин зустрічі Північна Ірландія забила двічі та вирвала перемогу.\n\nЛіга націй. 24 вересня\n\nЛіга С\n\nПівнічна Ірландія – Косово – 2:1\n\nГоли: Уайт, 82, Мадженніс, 90+3 – Мурікі, 58\n\nДивіться відео голів та огляд матчу:",
    "Ірландія збудує гігантський акумулятор, від якого зможе працювати вся країна": "Запасу енергії вистачить лише на 3-4 хвилини, але цього достатньо, щоб підстрахувати нестабільні сонячні та вітрові електростанції.\n\nRelated video\n\nВ Ірландії розпочали будівництво гігантського акумулятора Shannonbridge B, який підтримуватиме електропостачання всієї країни в разі перебоїв. Подробиці оприлюднило видання Westmeath Independent.\n\nВисокотехнологічний проєкт вартістю 130 мільйонів євро спільно розробили компанії Lumcloon Energy (Ірландія) та Hanwha Energy (Корея). Вони вперше у світі об'єднають величезну батарею високою ємністю із синхронним конденсатором — це двигуни, які можуть працювати на холостому ходу й виробляти реактивну потужність за мінімальних витрат енергії. Будівництво об'єкта має розпочатися в селі Шеннонбридж наприкінці 2022 року, а його здавання заплановане на кінець 2024 року.\n\nЗагальна потужність акумулятора повинна скласти 170 МВтч — цього вистачить, щоб забезпечити всю Ірландію електроенергією на 3-4 хвилини в разі раптового збою. Головним призначенням установки стане підтримка вироблення електроенергії з відновлюваних джерел, таких як вітрові та сонячні станції.\n\nКраїна поступово відмовляється від викопного палива та переходить на екологічно чисту енергію, проте видобуток із відновлюваних джерел дуже нестабільний, адже залежить від погодних умов. Новий акумулятор компенсуватиме перепади й стрибки всередині національної мережі, а водночас підтримає енергетичну незалежність країни.\n\n\"В останні місяці дуже реальні наслідки зміни клімату, аморальна війна Росії з Україною та колективна відповідь Європи продемонстрували необхідність досягти термінового прогресу у відмові від викопного палива, — висловився прем'єр-міністр Ірландії Міхал Мартін, який відкрив будівництво об'єкта. — Цей проєкт показує той тип інфраструктури, який потрібен нам для декарбонізації нашого електроенергетичного сектора та надійного постачання енергії в цей критичний час\".\n\nРаніше у Фінляндії побудували першу у світі пісочну батарею. Вона перетворює електрику з відновлюваних джерел на тепло, яке можна довго зберігати й використовувати для опалення житлових будинків у разі сильного похолодання.\n\nПисали також, що вчені навчилися робити хороші акумулятори з ракоподібних панцирів. Вони містять речовину під назвою хітозан, яка може виступати електролітом у батареях із цинковими електродами. Панцирі можна у великих кількостях отримувати з відходів харчової промисловості.",
    "Ірландія, Австрія та Польща прихистили чимало українців. Що про це говорять місцеві": "За пів року через війну Україну залишили понад 7 мільйонів людей. Згідно зі звітом Євростату, Польща, Молдова, Румунія та Ірландія очолили список країн Євросоюзу, які протягом червня прихистили найбільше українців, що виїхали за кордон через російське вторгнення. Проте за даними Управління Верховного комісара ООН, у звіті немає даних щодо низки країн, у тому числі Австрії, Німеччини й Чехії, куди їде дуже багато українців. Журналістка Заборони Анастасія Оприщенко поговорила з іноземцями, чиї країни прихистили найбільшу кількість українців, про те, що вони знали про Україну до повномасштабної війни, як зустрілися з українцями після 24 лютого та що їх вразило.\n\nІрландія\n\n«Я не знала нічого про українців насправді», — зізнається в розмові з Забороною 63-річна Патриція Рейнсфорд. Для неї до 24 лютого 2022 року Україна була близьким сусідом Росії та країною колишнього СРСР. Однак про війну, що триває з 2014 року, жінка знає — як і про те, що Росія анексувала Крим.\n\nПатриція Рейнсфорд. Фото надане Патрицією Рейнсфорд\n\nПатриція Рейнсфорд працює національною координаторкою зі зв’язків з громадськістю в офісі міжнародної релігійної організації Bahai в Дубліні, що соціально та психологічно підтримує людей у скрутні час. Вона взаємодіє з неурядовими організаціями, громадськими діячами і надає правову підтримку для Ірану, Ємену та Катару. Люди звідти зазнають жорстоких переслідувань, дискримінації та ув’язнення.\n\nУкраїнців вона зустріла на курсах розмовної англійської в містечку Кілкі ірландського графства Клер. І перше враження в Патриції було одразу позитивне.\n\n«У нас більше спільного, ніж відмінностей, — говорить жінка. — Більшість відмінностей культурні, але я вважаю, що українці більше схожі на ірландців, ніж на інших європейців. Це видно у темпераменті — українці веселі, сердечні і люблять сміятися».\n\nЗараз Патриція від своєї організації допомагає українським біженцям інтегруватися в Ірландії. Найбільше її вражає те, що попри війну, українці в Ірландії готові отримувати нові знання й робочі навички. На думку жінки, це свідчить про відданість трудовій етиці та освіті.\n\n«З мого досвіду те, що не вбиває, дійсно робить нас сильними, — зауважує Патриція. — Страждання можуть як пом’якшити серце, так і допомогти нам отримати нові погляди на життя, коли ми усвідомлюємо, що є справді важливим».\n\n55-річний Ейквор Малквін живе у місті Кілраш графства Клер, де вчить вимушених переселенців з України англійської мови. Його робота стала хіба не першим місцем, де він зміг особисто зустріти українців. В розмові з Забороною він каже, що, навіть знаючи про Помаранчеву революцію, «зелених чоловічків» в Криму та війну на Донбасі, його все одно шокували й засмутили дії Росії після 24 лютого.\n\nЕйквор Малквін. Фото надане Ейквором Малквінім\n\n«Росія зробила ретроградний крок і збирається ставати дедалі закритішим, авторитарнішим суспільством, — вважає він. — Мені шкода, що люди регулярно гинуть від нападів Росії».\n\nНа думку Малквіна, переважна більшість українців, яких він зустрів особисто, доброзичливі, обізнані та готові будувати своє життя далі. Та найбільше його вразило те, що українці — дуже динамічні люди.\n\n«Це ясно і з мого безпосереднього досвіду, і з того, що я читав і чув про оборону Києва у лютому та недавній успіх українських військ», — пояснює він.\n\nЧоловік вважає, що зараз українці борються за всю Європу, тож він сподівається, що як Ірландія, так і інші країни підтримуватимуть Україну й надалі.\n\n«Я хочу вірити, що ваші жертви принесуть вам у майбутньому тільки хороше, і що членство України в ЄС буде корисним для всіх», — підкреслює Малквін.\n\nВін також збирається відвідати Україну в майбутньому та, можливо, завітати в гості до людей, яких навчав англійської в Ірландії.\n\nАвстрія\n\n26-річний Штефан Венінгер живе у Відні та працює інженером-будівельником. Як і чимало європейців, він знав про Україну лише базові речі. Зокрема зізнається, що вважав українську та російську однією мовою.\n\nШтефан Венінгер. Фото надане Штефаном Венінгер\n\n«Зараз у мене немає слів для дій росіян. Це просто неймовірно жахливо», — говорить він Забороні.\n\nНавесні 2022 року він прихистив у своїй квартирі переселенців з України. Чоловік каже, що це був перший раз у його житті, коли абсолютно незнайомі люди жили з ним тривалий час. Та Штефан швидко відчув, що має з українцями набагато більше спільного, ніж очікував, і називає цей досвід особливим.\n\n«Я міг поговорити про ситуацію в Україні безпосередньо з українцями, почути їхні особисті історії про війну. І це сильно вплинуло на мене», — говорить він.\n\nВони розповідали йому, як прокинулися від бомб, як вирішили залишити рідний дім, як годинами їхали до чужої країни, де нікого не знають, і як тепер переживають за своїх родичів і близьких, що й досі залишаються в небезпеці.\n\n«Все це торкнулося моєї душі. Є велика різниця між тим, коли ти чуєш ці історії з новин по телевізору та наживо. Я плакав, і в мені росло сильне бажання допомогти цим людям», — згадує Штефан.\n\nЗа час спілкування з переселенцями чоловік зрозумів, що йому подобається українська культура харчування, коли люди сідають їсти великою компанією, а не на самоті. Але водночас дивують консервативні погляди на родину в деяких українців, які вважають, що жінка має займатися хатніми справами, а чоловік відповідальний за заробіток грошей.\n\n«Якщо говорити загально, то українці з австрійцями ніби живуть за різними часовими поясами. Наприклад, українці часто можуть спати до 14-ї години і пізно розпочинати свій день, коли місто починає працювати о 8 ранку, — пояснює Штефан. — Магазини у нас зачиняються о 6 вечора і повністю закриті у неділю. Тож українці скаржаться на те, що супермаркет не працює вночі. Це трохи дратує».\n\nУ майбутньому чоловік хотів би приїхати в Україну і відвідати всі рідні міста людей, яких він приймав у себе вдома. Серед міст є Київ, Дніпро, Миколаїв, Маріуполь та багато інших. Ба більше — влітку Штефан познайомився з українкою і закохався. Тепер він вивчає мову, аби за можливості говорити з батьками дівчини саме українською.\n\nСьогодні він вірить у перемогу українців та бажає їм зберігати свій образ мислення: «Ви на єдиному правильному боці. Весь світ стоїть за вами».\n\nПольща\n\nСусідня Польща першою почала приймати українців, що тікали від війни. Щоби допомогти постраждалим від війни людям, президент країни Анджей Дуда ухвалив спеціальний закон, завдяки якому вимушені переселенці з України можуть користуватись державними послугами та отримують майже рівноцінні права з поляками.\n\nДуже добре про переселенців з України знає 32-річна Олександра Заблоцька, координаторка управління грантами в ГО «Польська гуманітарна акція». Олександра не працює з переселенцями прямо, але все одно нерідко перетиналася з ними по роботі. Організація присутня в Україні з 2014 року, але зараз працює дистанційно. До повномасштабного вторгнення Олександра кілька разів була в Україні як по роботі, так і для відпочинку.\n\nОлександра Заблоцька. Фото надане Олександрою Заблоцькою\n\nВід 24 лютого Заблоцька неодноразово відвідувала пункти перетину кордону та прийому біженців в польських Гребенному та Перемишлі, куди масово вирушали українці. «Люди були виснажені, але водночас намагалися зробити все можливе, аби впоратися з цією ситуацією. Це, на мою думку, було дуже потужним», — говорить вона в розмові з Забороною.\n\nУ багатьох аспектах українці дуже подібні до поляків, вважає Олександра. Вона називає це «пострадянським сестринством», пояснюючи, що Україну з Польщею обʼєднували чимало схожих проблем та боротьба за соціальні зміни.\n\nБагато поляків сьогодні стають волонтерами, щоби допомагати українцям, і вивчають українську мову. Крім того, у Варшаві надають інформацію українською мовою та перекладають деякі новини. «Тому ми зараз оточені цією мовою — мені це дуже подобається», — каже Олександра.\n\nПольські волонтери на кордоні з Україною. Фото надані Олександрою Заблоцькою Польські волонтери на кордоні з Україною. Фото надані Олександрою Заблоцькою Польські волонтери на кордоні з Україною. Фото надані Олександрою Заблоцькою\n\n«Іноді я чую скарги, що деякі біженці невдячні або недостатньо вдячні за допомогу, яку отримують. Це мене справді засмучує, бо я вірю, що доступ до прав людини — це не те, за що хтось має бути вдячний. Це база, яка має бути в кожного, — наголошує Заблоцька. — Люди мають право іноді не бути добрими. Як на мене, приймаючим країнам потрібна велика освітня та інтеграційна підтримка, щоби позбутися деяких стереотипів щодо біженців».\n\nПісля закінчення війни жінка хотіла б знову відвідати Україну, зокрема по роботі. Але Олександра зізнається, що боїться побачити руйнування, які країні принесла Росія.\n\n«Польська поетеса Віслава Шимборська сказала: «Ми знаємо себе лише тією мірою, якою ми були випробувані». Я думаю, в наш час це єдине речення має керувати нами, коли ми намагаємося зрозуміти, чому люди роблять те, що вони роблять, і як ми маємо підходити до них чи до їхнього вибору, — каже Заблоцька. — Я впевнена, що всі українці роблять все можливе, щоби пережити те, що відбувається, і сподіваюся, що скоро настануть кращі часи».",
    "Ірландія наклада на Instagram рекордний штраф у €400 млн через дані дітей, у Meta готуються його оскаржити": "Регулятор конфіденційності даних Ірландії вирішив накласти рекордний штраф у розмірі €405 млн ($402 млн) на соціальну мережу Instagram після розслідування щодо опрацювання даних дітей, пише Reuters .\n\nКлючові факти\n\nРозслідування, яке розпочалося у 2020 році, стосувалося дітей-користувачів віком від 13 до 17 років, яким було дозволено керувати бізнес-акаунтами, що полегшувало публікацію номера телефону або адреси електронної пошти користувача.\n\nПовну інформацію про рішення про штраф буде опубліковано наступного тижня, йдеться в повідомленні.\n\nЗа словами представника Meta, Instagram оновив свої налаштування понад рік тому і з того часу випустив нові функції для забезпечення безпеки підлітків та конфіденційності їхньої інформації.\n\nУ Instagram заявили, що не згодні з тим, як було розраховано штраф, уважно вивчають рішення і планують його оскаржити.\n\nКонтекст\n\nІрландський регулюючий орган завершив проєкт постанови щодо розслідування Instagram у грудні та поділився ним з іншими регулюючими органами Європейського Союзу в рамках системи «єдиного вікна» блоку для регулювання великих транснаціональних корпорацій.\n\nКомісія із захисту даних Ірландії (DPC) перевіряє Facebook, Apple, Google та інших технологічних гігантів через розташування їхніх штаб-квартир в ЄС в Ірландії.\n\nВона почала більше десятка розслідувань щодо компаній Meta та її соцмереж Facebook та WhatsApp.\n\nМинулого року WhatsApp була оштрафована на рекордні €225 млн за недотримання правил ЄС щодо даних у 2018 році.",
    "Глави МЗС Ірландії та Литви здійснюють візит до Одеси – ЗМІ": "Глава МЗС Ірландії Саймон Ковні і його литовський колега Габріелюс Ландсбергіс в середу здійснюють візит до Одеси.\n\nПро це, як пише \"Європейська правда\", повідомляє ірландська газета Independent.\n\n\"Міністр Ковні перетнув кордон України у прикордонному посту Паланка в Молдові в середу вранці та має зустрітися з міністром закордонних справ України Дмитром Кулебою, щоб отримати інформацію про війну та українські територіальні здобутки за останні дні\", - йдеться у повідомленні.\n\nВін також отримає оновлену інформацію про Чорноморську зернову ініціативу, яка дозволила відновити експорт пшениці, кукурудзи та соняшникової олії в останні тижні.\n\nОкрім відвідування порту Одеси, міністр зійде на борт судна, яке має відправитися в середу ввечері.\n\nВізит Ковні відбувається напередодні засідання Генеральної асамблеї ООН у Нью-Йорку наступного тижня, на якому Рада безпеки ООН має отримати оновлену інформацію щодо продовольчої безпеки та Чорноморської зернової ініціативи.\n\nНайближчими тижнями Ірландія завершить свій дворічний термін членства в РБ ООН.\n\nВізит до Одеси також здійснює глава МЗС Литви Габріелюс Ландсбергіс, який до цього відвідував Молдову.\n\nДмитро Кулеба поінформує ірландську та литовську делегації про ситуацію на Запорізькій АЕС.\n\nОчікується, що три міністри дадуть пресконференцію в Одесі.",
    "Ліга націй УЄФА: груповий турнір завершують матчі 6-го туру": "У Лізі націй УЄФА 25-27 вересня пройдуть поєдинки заключного, 6-го туру групового етапу.\n\nЯк повідомляв Укрінформ, футболісти збірної України у вівторок, 27 вересня, у Кракові (Польща) прийматимуть національну команду Шотландії, передає Укрінформ.\n\nУ паралельному матчі групи 1 Ліги В на «Авіва Стедіум» у Дубліні зіграють Ірландія та Вірменія.\n\nЗгідно регламентом Ліги націй УЄФА, переможці чотирьох груп Ліги В отримають путівки до Ліги А, а останні команди квартетів у наступному циклі виступатимуть у Лізі С.\n\nЧитайте також: Збірна України з футболу на виїзді розгромила Вірменію\n\nРозклад поєдинків 6-го туру Ліги націй УЄФА.\n\n25 вересня.\n\nЛіга А\n\nгрупа 1: Данія - Франція, Австрія - Хорватія.\n\nТаблиця: Хорватія - 10 очок, Данія - 9, Франція - 5, Австрія - 4.\n\nгрупа 4: Нідерланди - Бельгія, Вельс - Польща.\n\nТаблиця: Нідерланди - 13 очок, Бельгія - 10, Польща - 4, Вельс - 1.\n\nЛіга С\n\nгрупа 1: Люксембург - Литва, Фарерські острови - Туреччина.\n\nТаблиця: Туреччина - 13 очок, Люксембург - 8, Фарерські острови - 5, Литва - 1.\n\nгрупа 3: Казахстан - білорусь, Словаччина - Азербайджан.\n\nТаблиця: Казахстан - 13 очок, Азербайджан - 7, Словаччина - 6, білорусь - 2.\n\nЛіга D\n\nгрупа 1: Андорра - Латвія, Молдова - Ліхтенштейн.\n\nТаблиця: Латвія - 12 очок, Молдова - 10, Андорра - 7, Ліхтенштейн - 0.\n\n26 вересня.\n\nЛіга А\n\nгрупа 3: Англія - Німеччина, Угорщина - Італія.\n\nТаблиця: Угорщина - 10 очок, Італія - 8, Німеччина - 6, Англія - 2.\n\nЛіга В\n\nгрупа 3: Чорногорія - Фінляндія, Боснія і Герцеговина - Румунія.\n\nТаблиця: Боснія і Герцеговина - 11 очок, Чорногорія - 7, Фінляндія - 5, Румунія - 4.\n\nЛіга С\n\nгрупа 4: Гібралтар - Грузія, Північна Македонія - Болгарія.\n\nТаблиця: Грузія - 10 очок, Північна Македонія - 7, Болгарія - 6, Гібралтар - 1.\n\nЛіга D\n\nгрупа 2: Сан-Марино - Естонія.\n\nТаблиця: Естонія - 9 очок, Мальта - 6, Сан-Марино - 0.\n\n27 вересня.\n\nЛіга А\n\nгрупа 2: Швейцарія - Чехія, Португалія - Іспанія.\n\nТаблиця: Португалія - 10 очок, Іспанія - 8, Швейцарія - 6, Чехія - 4.\n\nЛіга В\n\nгрупа 1: Україна - Шотландія, Ірландія - Вірменія.\n\nТаблиця: Шотландія - 12 очок, Україна - 10, Ірландія - 4, Вірменія - 3.\n\nгрупа 2: Албанія - Ісландія.\n\nТаблиця: Ізраїль - 8 очок, Ісландія - 3, Албанія - 1. /росія - відсторонена від змагань через війну проти України/.\n\nгрупа 4: Швеція - Словенія, Норвегія - Сербія.\n\nТаблиця: Норвегія - 10 очок, Сербія - 10, Словенія - 5, Швеція - 3.\n\nЛіга С\n\nгрупа 2: Греція - Північна Ірландія, Косово - Кіпр.\n\nТаблиця: Греція - 12 очок, Косово - 6, Північна Ірландія - 5, Кіпр - 5.",
    "З 1 листопада 2022 року ЄСПЛ очолить суддя від Ірландії": "Реклама\n\nУ Страсбурзі відбулися вибори нового Голови Європейського суду з прав людини. ЄСПЛ очолила суддя від Ірландії Шіфра О'Лірі, яка замінить на цій посаді свого ісландського колегу Роберта Спано.\n\nЦе перша жінка на посаді Голови ЄСПЛ. Вона розпочне виконання своїх обов'язків 1 листопада 2022 року.\n\nШіфра О'Лірі народилася в Дубліні (Ірландія). Ступінь бакалавра цивільного права здобула в Університетському коледжі Дубліна 1989 року, PhD - в Інституті Європейського університету у Флоренції (Італія) 1993 року.\n\nПрофесійна кар'єра майбутньої судді була пов'язана з науковою діяльністю. У 1994 - 1996 роках вона працювала запрошеним науковим співробітником кафедри міжнародного публічного права Університету Кадіса (Іспанія), Інституту досліджень публічної політики (Великобританія), працювала помічником директора Центру європейських правових досліджень Кембриджського університету (Великобританія) та співробітником Еммануельського коледжу. Упродовж 1999 - 2004 років працювала на юридичному факультеті Університетського коледжу Дубліна, а з 2003 року - професором Коледжу Європи (Бельгія). У 1996 - 2015 роках очолювала один зі структурних підрозділів Суду Європейського Союзу (Люксембург).\n\nУ липні 2015 року Шіфра О'Лірі призначена суддею ЄСПЛ, у 2020 році - головою секції. Із січня 2022 року була заступником Голови Суду.\n\nДетальніше з біографією новообраної очільниці ЄСПЛ можна ознайомитися за посиланням.\n\nЗа повідомленням порталу «Судова влада України»\n\nПотрібно знайти судове рішення за НПА чи контекстом? LIGA360 має 35 смарт-фільтрів для пошуку справ. Аналізуй судову практику в один клік.\n\nЧитайте також:\n\nРада адаптувала законодавство під ратифіковану Конвенцію про угоди про вибір суду",
    "25-річний боксер з Колумбії Луїс Кіньонес впав у кому після жорсткого нокауту": "Стан критичний: боксер бореться за життя після вбивчого нокауту (відео)\n\nОдин із боїв у рамках вечора боксу в Барранкіллі (Колумбія) завершився вбивчим нокаутом, після якого постраждалий впав у кому, повідомляє boxeodecolombia.com.\n\nРубка в рамках суперлегкої ваги (до 63,5 кг) між 21-річним венесуельцем Хосе Муньосом (9 перемог, 7 з них — нокаутом) та 25-річним місцевим боксером Луїсом Кіньонесом (10 перемог, 6 з них — нокаутом, 1 поразка) завершилася у восьмому раунді. Венесуелець завершив комбінацію потужним ударом з правої, після чого його суперник впав на ринг.\n\nПоки рефері вів відлік, Кіньонес намагався встати і схопитися за канати, але знепритомнів і був терміново винесений із зали на ношах.\n\nЗа інформацією колумбійських ЗМІ, Луїс Кіньонес після перенесеної операції перебуває у критичному стані. Найближчі 72 години будуть визначальними у його одужанні.\n\nРаніше «ФАКТИ» повідомляли, що непереможений боксер помер просто на рингу.\n\nФото boxeodecolombia.com\n\n1412\n\nЧитайте нас у Telegram-каналі, Facebook та Instagram",
    "Ліга націй. Суперники збірної України з’ясували стосунки у Глазго": "Ліга націй. Суперники збірної України з’ясували стосунки у Глазго\n\nФото uefa.com\n\nУ другому матчі 5-го туру групового раунду Ліги націй-2022/2023 в нашому квартеті збірна Шотландії на своєму полі приймала Ірландію.\n\nПісля першого тайму гості сенсаційно вели в рахунку. Але господарям вдалося не тільки відігратися, а й вирвати в останні 10 хвилин поєдинку перемогу завдяки реалізованому пенальті.\n\nШотландія — Ірландія — 2:1 (0:1)\n\nГоли: Гендрі (50), Крісті (81, з пенальті) — Іган (18).\n\nШотландія: Гордон, Тірні (Тейлор, 42), Маккенна, Гендрі, Гікі (Ролстон, 58), Макгрегор, Мактоміней, Крісті (Маклін, 85), Макгінн, Армстронг (Фрейзер, 58), Дайкс (Адамс, 85).\n\nІрландія: Базуну, О’Ші, Іган, Коллінз, Макклейн (Брейді, 83), Молумбі (Браун, 77), Каллен, Найт, Доерті (Коулмен, 76), Обафемі (Огбене, 68), Перротт (Робінсон, 76).\n\nПопереджені: Маккенна (63), Мактоміней (86) — Каллен (45+1), Іган (73), Коулмен (81), Найт (86), Брейді (90+2).\n\nАрбітр: С. Шарер (Швейцарія).\n\n24 вересня. Глазго. Стадіон «Хемпден Парк».\n\nТурнірна таблиця\n\nІ В Н П М О 1. Шотландія 5 4 0 1 11—5 12 2. Україна 5 3 1 1 10—4 10 3. Ірландія 5 1 1 3 5—5 4 4. Вірменія 5 1 0 4 2—14 3\n\n27.09.2022\n\nІрландія — Вірменія 21.45\n\nУкраїна — Шотландія 21.45\n\nЧас початку матчів — київський.\n\nЗгідно з регламентом, переможець групи отримає путівку до Ліги А, а остання команда квартету в наступному циклі виступатиме в Лізі С.",
    "Петраков: Ми дуже хочемо реабілітуватися і піднятися до Ліги А": "Головний тренер національної збірної України з футболу Олександр Петраков поспілкувався зі ЗМІ напередодні матчу Ліги націй з Шотландією.\n\nНаставник, зокрема, зазначив, що, наша команда прагне реабілітуватися за нещодавню поразку від британців, передає Укрінформ.\n\n« У нас у команді всі здорові. У моєму розпорядженні 23 футболісти. Ми хочемо піднятися до Ліги А... У всіх командах є датчики, які переглядають функціональний стан гравців. Перед грою в Глазго в нас була дуже погана ситуація. Нині усі футболісти вирівнялися, добре працюють, із самовіддачею, настроєм. Ми готові до цієї важливої гри. Дуже хочемо завтра реабілітуватися. Ми проводимо всі матчі за кордоном. Хочеться дожити до того часу, щоб виступати вдома. Добре розібрали гру суперників - як хто грає на стандартах. У цьому сила усіх британських команд, вони добре грають головою. Стандартне положення - головне знаряддя збірної Шотландії. Ми це знаємо і робитимемо все для нейтралізації цих козирів», - сказав Петраков.\n\nМатч Україна - Шотландія пройде у вівторок, 27 вересня, у Кракові (Польща) і розпочнеться о 21.45 за київським часом.\n\nЦього ж дня в іншому поєдинку групи зіграють Ірландія та Вірменія.\n\nТурнірна таблиця групи 1 Ліги В після 5-ти турів: Шотландія - 12 очок, Україна - 10, Ірландія - 4, Вірменія - 3.\n\nЗгідно регламентом ЛН, переможець групи отримає путівку до Ліги А, а остання команда квартету у наступному циклі виступатиме в Лізі С.\n\nФото: uaf.ua.",
    "В Ірландії люди креативних професій отримають гарантований дохід": "На експеримент уряд країни видів 25 мільйонів євро.\n\nВ Ірландії стартував урядовий експеримент, у межах якого 2000 представників креативних професій щотижня будуть отримувати від держави гарантований дохід у розмірі 325 євро.\n\nПро це повідомляє BBC.\n\nУ межах ініціативи влада країни хоче встановити, чи допоможе гарантований дохід представникам креативних професій компенсувати збитки, завдані пандемією коронавірусу.\n\nВідео дня\n\nНа експеримент уряд Ірландії виділив 25 мільйонів євро. У ньому хотіли взяти участь понад 9000 осіб, однак відібрали лише 2000. Більшість з них – музиканти й художники.\n\nЗазначається, що проект триватиме три роки. Протягом цього періоду учасники отримуватимуть базовий дохід, маючи змогу заробляти основною діяльністю і отримувати соціальні виплати. В обмін на це вони зобов’язалися поділитися своїми даними для дослідження, яке визначає вплив гарантованого доходу на життя людей.\n\nМіністерка культури Ірландії Катрін Мартін наголосила, що ініціатива має \"потенціал докорінним чином змінити шлях підтримки мистецтва і творчості\".\n\nНагадаємо, в Україні вже у 2023 році планують запровадити базовий пенсійний дохід. Це чітко встановлена на рівні законодавства сума, яка визначатиметься із мінімальних витрат на проживання пенсіонера.\n\nВас також можуть зацікавити новини:",
    "Ірландія може прийняти росіян, які не хочуть воювати і гинути в Україні": "Діліться корисною інформацією з друзями:\n\nПрем’єр-міністр Ірландії Міхол Мартін повідомив під час спілкування з медіа, що Ірландія розгляне можливість допуску на свою територію громадян Росії, які тікають від мобілізації.\n\nПро це пише ресурс The Journal.\n\n7 днів у Телеграмі: Свіжі новини для тих, у кого мало часу Новини які не потрапили на сайт ми розміщуємо в Телеграмі\n\nВін зазначив, що Ірландія «ніколи не відмовляла людям, які тікають через питання совісті чи від переслідування», навівши за приклад прийняття афганців після встановлення влади талібану.\n\n«Нам потрібно все це оцінити. Насамперед ми приймаємо українські сім’ї, які тікають від війни. Для нас це було пріоритетом, як і ті, хто подає заяву на притулок у нормальному порядку, чия кількість цього року зросла. Це чинить значний тиск на країну», — сказав ірландський прем’єр.\n\nНагадаємо, 21 вересня очільник рф володимир путін оголосив у країні «часткову мобілізацію». Офіційно повідомляється про призов близько 300 тисяч резервістів. Такий крок влади рф спонукав багатьох громадян росії до виїзду з держави. ЗМІ публікували фото про чималі черги на пунктах пропуску на кордонах рф з Фінляндією, Грузією, Монголією, Казахстаном. Між тим, урядовці деяких європейських країн повідомили, що не надаватимуть дозволів на в’їзд громадянам рф, які втікають від мобілізації.\n\nЗаява про мобілізацію з’явилася невдовзі після стрімкого контрнаступу захисників України: 14 вересня в Міноборони повідомляли, що ЗСУ за тиждень звільнили 388 населених пунктів і близько 8,5 тис. кв. км лише в Харківській області.\n\nБуло цікаво? Натисни кнопку нижче та поділись із друзями у Facebook чи Twitter Tweet\n\n\n\n",
    "США готові приймати російських ухилянтів, але в індивідуальному порядку": "Речниця Білого дому Карін Жан-П’єр заявила, що Сполучені Штати готові приймати громадян Росії, які тікають за кордон від мобілізації, але політичний притулок їм будуть надавати в індивідуальному порядку.\n\nЯк повідомляє \"Європейська правда\", про це вона сказала на брифінгу в понеділок.\n\n\"Ми чітко розрізняємо дії російського уряду, їхніх збройних сил в Україні та росіян, багато з яких відверто висловилися проти цієї несправедливої війни Ми це спостерігали в останні кілька днів, причому протести в Росії тривають і нині\", – зазначила Жан-П’єр.\n\n\"Тож будь-хто, хто шукає притулку від політичного переслідування, незалежно від громадянства, може подати заявку на притулок у США, і його заявку розглядатимуть в індивідуальному порядку. Такою ми бачимо свою роль у цьому процесі\", – додала вона.\n\nНагадаємо, в країнах Європейського Союзу розгорнулася дискусія щодо того, чи варто пропускати російських ухилянтів через кордон. Так, країни Балтії і Польща однак стурбовані тим, що відкриття дверей для росіян може дозволити пропутінським оперативникам потрапити до ЄС.\n\nВодночас такі країни, як Німеччина, Ірландія і Нідерланди, вже підтримали надання російським дезертирам та ухилянтам притулку. Такої ж думки і президент Європейської ради Шарль Мішель.",
    "6-й тур чемпіон світу Франція програла у Данії": "У неділю, 25 вересня, на стадіонах Європи стартував останній, 6-й, тур групової стадії Ліги націй, в якому збірна України напередодні вивезла розгромну перемогу з Вірменії.\n\nЛіга націй. 6-й тур\n\nДивізіон А\n\nГрупа 1\n\nДанія — Франція — 2:0 (Дольберг, 34, Сков-Ольсен, 39).\n\nЧинні чемпіони світу французи з Кіліаном Мбаппе у складі зазнали третьої невдачі в турнірі, але все ж змогли врятуватися від вильоту з елітного дивізіону Ліги націй.\n\nАвстрія — Хорватія — 1:3 (Баумгартнер, 9 — Модрич, 6, Лівая, 69, Ловрен, 72).\n\nВіцечемпіони світу-2018 хорвати, перемігши на стадіоні «Ернст Хаппель» у Відні австрійців, виграли групу та пробилися до фінального турніру Ліги націй.\n\nДо речі, колишній одноклубник Андрія Ярмоленка за «Вест Хемом», а нині форвард «Болоньї» 33-річний Марко Арнаутович провів 104-й матч у футболці збірної Австрії, ставши рекордсменом національної команди за кількістю ігор (в активі Андреаса Херцога — 103 зустрічі).\n\nПідсумкове становище команд: 1. Хорватія — 13 очок; 2. Данія — 12; 3. Франція — 5; 4. Австрія — 4.\n\nГрупа 4\n\nНідерланди — Бельгія — 1:0 (ван Дейк, 73).\n\nВіцечемпіони Ліги націй-2019 голландці впевнено виграли групу і знову пробилися до фінальної четвірки, яка й розіграє трофей у міні-турнірі у червні 2023 року.\n\nУельс — Польща — 0:1 (Свідерські, 58).\n\nПідсумкове становище команд: 1. Нідерланди — 16; 2. Бельгія — 10; 3. Польща — 7; 4. Уельс — 1.\n\nДивізіон С\n\nГрупа 1\n\nФарери — Туреччина — 2:1 (Давідсен, 51, Едмундсен, 59 — Гюрлер, 89).\n\nЛюксембург — Литва — 1:0 (Родрігес, 89).\n\nПідсумкове становище команд: 1. Туреччина — 13; 2. Люксембург — 11; 4. Фарерські острови — 8; 4. Литва — 1.\n\nГрупа 3\n\nСловаччина — Білорусь — 1:1 (Зреляк, 65 — Бахар, 45).\n\nБілоруси не змогли виграти 19-й (!) поспіль поєдинок під керівництвом Георгія Кондратьєва і тепер поборються у стикових поєдинках за право залишитися у третьому за силою дивізіоні Ліги націй.\n\nАзербайджан — Казахстан — 3:0 (Марочкін, 66, у свої ворота, Озобіч, 74, Нурієв, 90+1). На 35-й хвилині вилучений Аліп (Казахстан).\n\nПідсумкове становище команд: 1. Казахстан — 13; 2. Азербайджан — 10; 3. Словаччина — 7; 4. Білорусь — 3.\n\nДивізіон D\n\nГрупа 1\n\nМолдова — Ліхтенштейн — 2:0 (Стине, 90+2, 90+4).\n\nАндорра — Латвія — 1:1 (Росас, 88 — Гутковскіс, 50).\n\nКоманда Латвії, незважаючи на втрачену перемогу в Андоррі, виграла групу і піднялася в дивізіон С, випередивши молдаван за рахунок переваги в особистих зустрічах (4:2 — у гостях та 1:2 — удома).\n\nПідсумкове становище команд: 1. Латвія — 13; 2. Молдова — 13; 3. Андорра — 8; 4. Ліхтенштейн — 0.\n\nУ понеділок, 26 вересня, у Лізі націй зіграють: дивізіон А — група 3: Англія — Німеччина, Угорщина — Італія; дивізіон В — група 3: Чорногорія — Фінляндія, Румунія — Боснія та Герцеговина; дивізіон С — група 4: Гібралтар — Грузія, Північна Македонія — Болгарія; дивізіон D — група 2: Сан-Марино — Естонія.\n\nРаніше «ФАКТИ» повідомляли, де і на яких каналах дивитися у прямому ефірі вирішальний поєдинок у Лізі націй Україна — Шотландія.\n\nФото Twitter Equipe de France\n\n1141\n\nЧитайте нас у Telegram-каналі, Facebook та Instagram",
    "Хорватія та Нідерланди вийшли до півфіналу Ліги націй УЄФА": "У Лізі націй УЄФА проходять поєдинки заключного, 6-го туру групового етапу.\n\nПершими учасниками 1/2 фіналу розіграшу-2022/23 стали футболісти збірних Хорватії та Нідерландів, передає Укрінформ.\n\nХорвати завершили груповий турнір у квартеті 1 Ліги А у Відні виїзною перемогою над Австрією - 3:1, а нідерландці у свою чергу завдали поразки команді Бельгії в Амстердамі - 1:0, передає Укрінформ.\n\nРезультати матчів 6-го туру Ліги націй УЄФА, що відбулися у неділю, 25 вересня.\n\nЛіга А\n\nгрупа 1: Данія - Франція - 2:0, Австрія - Хорватія - 1:3.\n\nПідсумкова таблиця: Хорватія - 13 очок, Данія - 12, Франція - 5, Австрія - 4.\n\nгрупа 4: Нідерланди - Бельгія - 1:0, Вельс - Польща - 0:1.\n\nПідсумкова таблиця: Нідерланди - 16 очок, Бельгія - 10, Польща - 7, Вельс - 1.\n\nЛіга С\n\nгрупа 1: Люксембург - Литва - 1:0, Фарерські острови - Туреччина - 2:1.\n\nПідсумкова таблиця: Туреччина - 13 очок, Люксембург - 11, Фарерські острови - 8, Литва - 1.\n\nгрупа 3: Азербайджан - Казахстан - 3:0, Словаччина - білорусь - 1:1.\n\nПідсумкова таблиця: Казахстан - 13 очок, Азербайджан - 10, Словаччина - 7, білорусь - 3.\n\nЛіга D\n\nгрупа 1: Андорра - Латвія - 1:1, Молдова - Ліхтенштейн - 2:0.\n\nПідсумкова таблиця: Латвія - 13 очок, Молдова - 13, Андорра - 8, Ліхтенштейн - 0.\n\nЯк повідомляв Укрінформ, футболісти збірної України у вівторок, 27 вересня, у Кракові (Польща) прийматимуть національну команду Шотландії.\n\nУ паралельному матчі групи 1 Ліги В на «Авіва Стедіум» у Дубліні зіграють Ірландія та Вірменія.\n\nТурнірне становище: Шотландія - 12 очок, Україна - 10, Ірландія - 4, Вірменія - 3.\n\nФото: AFP.",
    "Джойс яскраво нокаутував Паркера і тепер претендує на чемпіонський пояс Усика (відео)": "У ніч на неділю, 25 вересня, на Manchester Arena у Манчестері (Великобританія) відбувся боксерський поєдинок у надважкій вазі (понад 90,7 кг) за вакантний пояс тимчасового чемпіона WBO між непереможним британцем Джо Джойсом (15 перемог, 14 з них — нокаутом) та новозеландцем Джозефом Паркером (30 перемог, 21 з них — нокаутом, 3 поразки), який минулого року побив Дерека Чісору.\n\nУ першій половині дуже видовищного поєдинку 30-річний колишній чемпіон світу WBO Паркер (2018-го програв титул Ентоні Джошуа) намагався завдавати більше ударів, щоб змусити Джойса здригнутися, але 37-річний Джойс зберігав самовладання і час від часу потужно відповідав. А, починаючи з шостого раунду, у рингу вже господарював британець, який неабияк вимотав закривавленого суперника (у Джойса в середньому 81,6 удару за раунд проти 54,7 у опонента) і в 11-й трихвилинці лівим хуком відправив його на настил рингу. Паркер зумів підвестися, але рефері встиг раніше дорахувати до десятої, ніж новозеландець відновився. 14-та перемога Джойса нокаутом у 15 поєдинках!\n\nЗавоювавши тимчасовий пояс WBO, Джойс став офіційним претендентом на титул регулярного чемпіона Олександра Усика, який вдруге переміг іншого британця Ентоні Джошуа. Хоча реальність така, що віцечемпіон Олімпійських ігор-2016 Джойс посідає третє місце у черзі на цей бій після обов'язкових претендентів за версіями WBA та IBF британця Даніела Дюбуа та хорвата Філіпа Хрговича,\n\n«Я сподіваюся, що зможу виграти чемпіонський титул, — заявив Джо Джойс. — Почуваюся добре, у мене в запасі є ще кілька років. Я хочу битися з Усиком. Цей бій мені цікавий. Якось ми вже виходили в ринг, я програв, але отримав насолоду від поєдинку. Але зараз важко домовлятися, багато промоутерів, багато різних організацій».\n\nДжо Джойс\n\nНагадаємо, що поєдинок Усика та Джойса відбувся у 2013 році в рамках Всесвітньої серії боксу, і тоді українець переміг боксера команди «Британські левові серця» одноголосним рішенням суддів.\n\nРаніше «ФАКТИ» повідомляли, що Джо Джойс нокаутував француза камерунського походження Карлоса Такама.\n\nФото The Sun\n\n832\n\nЧитайте нас у Telegram-каналі, Facebook та Instagram",
    "Україна і світ – проти російської агресії – Служба зовнішньої розвідки України": "Україна і світ – проти російської агресії – Служба зовнішньої розвідки України\n\nСанкції в дії\n\nПольща, Ірландія та країни Балтії вимагають посилити тиск на росію в новому пакеті санкцій ЄС. Пропонується відключити ще більше російських банків від міжнародної платіжної системи SWIFT – зокрема «газпромбанк», який санкції майже не зачепили, оскільки він використовується європейськими фірмами для оплати поставок газу.\n\nКрім того, Латвія, Литва, Естонія, Ірландія та Польща пропонують заборону на страхові послуги й переказ доларів у росію; жорсткіші обмеження на операції з криптоактивами; розширення обмежень, накладених на російські судна, що заходять у порти ЄС, бізнес-послуг росії та російські ІТ-послуги; заборону імпорту російських алмазів та обмеження імпорту російської сталі; заборону продажу нерухомості російським компаніям і громадянам, які не є резидентами ЄС; накласти санкції проти більшої кількості російських пропагандистських ЗМІ та заборонити юридичним особам, зареєстрованим в ЄС, отримувати фінансування від організацій, пов’язаних із російською державою.\n\nПрезидент Європейської Ради Шарль Мішель під час виступу на засіданні Генеральної Асамблеї ООН звинуватив керівництво рф у спробах зруйнувати світовий порядок та у веденні колоніальної війни на знищення проти України. Він викрив російську пропагандистську брехню, яку кремль поширює по усьому світу, що ця агресія є лише «спеціальною операцією», а не війною: «Це жахлива брехня. Це війна, і мобілізація, що була оголошена кілька днів тому для сотень тисяч резервістів, лише підтверджує це. Заборона самої назви «війна» в росії, за яку загрожує тюремне ув’язнення до 15 років, не змінює природу цього явища, а лише підкреслює його ганебний характер. Це війна, це неспровокована агресія, злочинна та нічим не виправдана», – підкреслив президент Європейської Ради.\n\nЧлени групи підтримки України в Конгресі США планують двопартійне звернення до президента Байдена ініціювати виключення рф із Радбезу ООН і взагалі з ООН. За словами конгресмена-республіканця Браяна Фіцпатріка, «Це сором для цієї організації. Країна, чиє військо та уряд активно здійснюють найгіршу форму геноциду, має членство у Раді Безпеки ООН». Конгресмен-демократ Майк Квіглі наголошує, що окрім погроз щодо атомних електростанцій, «путін здатний застосувати і тактичну ядерну зброю. Якщо це не є достатньою загрозою, то що є?».\n\nНезалежна міжнародна комісія ООН підтвердила скоєння росією воєнних злочинів в Україні. «Ми були вражені великою кількістю страт у районах, які ми відвідали. Наразі комісія розслідує такі випадки смерті в 16 містах і селищах», – сказав голова слідчої комісії Ерік Мосе Раді ООН з прав людини.\n\n«В ЄС є розуміння, що на цей момент немає сенсу взаємодіяти на Генасамблеї ООН з росією або російськими офіційними особами на тлі нових кроків путіна з ескалації, який чітко показав, що він не зацікавлений у мирі», – заявив речник Єврокомісії Петер Стано.\n\nПрезидент Польщі Анджей Дуда вважає, що якщо росія застосує тактичну ядерну зброю проти України, то може очікувати відповіді від США і вилучення з цивілізованого світу.\n\nНімеччина передала Україні 6 зенітних самохідних установок Gepard та 6 тисяч боєприпасів до них. До відправлення в Україну готується також: чотири САУ Panzerhaubitze 2000 з боєкомплектом; дві РСЗВ MARS II з боєзапасом; 50 бронемашин Dingo; «зимовий пакет» (термобілизна, електрогенератори, намети та харчування).\n\nПосол ЄС в Україні Матті Маасікас після візиту в Ізюм заявив: «Україна отримає всю нашу допомогу, щоб виграти війну та притягнути до відповідальності російських воєнних злочинців».\n\nФранція відправить в Україну місію підтримки для слідчих, які вивчають скоєні в Ізюмі Харківської області воєнні злочини.\n\nГендиректор МАГАТЕ Рафаель Гроссі пообіцяв збільшити кількість представників агентства на Запорізькій атомній електростанції.\n\nБанк розвитку Ради Європи (CEB) відновив випуск облігацій соціального впливу (SIB) на суму 1 млрд євро після того, як Банк Литви інвестував 100 млн євро. Виручені кошти переважно підуть на допомогу українським біженцям у різних країнах.\n\n23 уряди та одна неурядова організація, Женевська академія міжнародного гуманітарного права та прав людини, звернулися до Європейського суду з прав людини (ЄСПЛ) з проханням долучитися як третя сторона до провадження у справі Україна проти росії. Звернення направили уряди Австрії, Бельгії, Данії, Естонії, Ірландії, Іспанії, Італії, Латвії, Литви, Люксембургу, Нідерландів, Німеччини, Норвегії, Польщі, Португалії, Румунії, Словаччини, Словенії, Фінляндії, Франції, Хорватії, Чехії та Швеції.\n\nРумунія виділить $1,4 млн на зміцнення обороноздатності Молдові, Україні, Грузії та Йорданії в рамках Ініціативи НАТО щодо нарощування оборонного потенціалу.\n\nросійська федерація\n\nПольща не прийматиме росіян, які ухиляються від мобілізації, – заявив уповноважений уряду з питань безпеки інформаційного простору Станіслав Жарін.\n\nПрикордонна служба Казахстану повідомила про зростання кількості росіян, які в’їжджають до країни. Водночас голова верхньої палати парламенту Казахстану Маулена Ашимбаєва, заявила, що влада країни не планує запроваджувати обмеження на в’їзд громадян рф.\n\nНа російсько-грузинському кордоні виникли багатокілометрові автомобільні черги, російські чоловіки разом із сім’ями намагаються виїхати до Грузії.\n\nуряд забайкальського краю заборонив продаж алкоголю у містах і селищах, де розташовані військові частини, на період мобілізації.\n\nСпівробітники російських авіакомпаній і аеропортів почали масово отримувати повістки до військкоматів. За оцінками їхніх керівників, потенційно можуть мобілізувати 50–80 % працівників, зокрема пілотів, диспетчерів, технічних, комерційних та IT-фахівців, без яких польоти цивільної авіації просто зупиняться.\n\nНа тлі мобілізації російський ринок акцій на торгах 23 вересня обвалився на 5 %.\n\nросіяни масово знімають готівку, банкомати порожніють за лічені години, востаннє така ситуація була у березні після початку повномасштабної війни проти України.\n\nНа росії обвалились продажі квитків на всі культурні заходи. Сервіси з продажу квитків повідомляють, що після оголошення мобілізації зниження становило 30-40 %. За прогнозом продюсера сolisium international music forum бабича, протягом одного-двох тижнів на 40–50 % впадуть продажі квитків на всі культурно-масові заходи рф.\n\nРішення путіна про проведення мобілізації посіяло справжню паніку в туристичній галузі росії. Туристичний бізнес рф іще не відшкодував борги, накопичені за «пандемійний» період (тури, що були продані до березня 2020 року) та за «спецоперацію» (тури, що були продані до 24 лютого) – загалом майже 23,5 млрд руб. У більшості туристичних компаній просто немає ресурсів на повернення грошей своїм клієнтам, що неминуче призведе до їхнього банкрутства.\n\nЯпонський автоконцерн Toyota закриває завод у санкт-петербурзі, який працював з 2007 року.\n\nПравління Всесвітньої федерації керлінгу продовжило заборону на участь російських і білоруських спортсменів у міжнародних турнірах до 31 грудня 2022 року.\n\nЗ 1 жовтня подорожчають митні платежі на перевезення товарів через кордон до білорусі. Громадяни зможуть безмитно привезти із собою через наземний кордон товарів на суму не більше € 500 (раніше було € 1 000) та вагою до 25 кілограмів (раніше було до 31 кілограма). Якщо ліміт перевищено, доведеться заплатити мито, яке становить 30 % вартості перевищення (але не менше € 4 за 1 кілограм). При цьому ліміти ввезення алкоголю та цигарок не змінюються. Без мита можна провозити через кордон до білорусі не більше 200 сигарет, або 50 сигар/сигарил, або 250 г тютюну, або не більше 250 г усіх цих тютюнових виробів. Алкоголь можливо ввозити не більше 3 літрів на одного повнолітнього.",
    "відеоогляди матчів Ліги націй 5-й тур 23 вересня": "Гол-шедевр приніс Угорщині першу за 68 років перемогу над Німеччиною: відеоогляди матчів Ліги націй\n\nУ п'ятницю, 23 вересня, на футбольних полях Європи відбулися сім поєдинків Ліги націй, у якій збірна України була розгромлена в Шотландії.\n\nЛіга націй. 5-й тур\n\nДивізіон А\n\nГрупа 3\n\nІталія — Англія — 1:0 (Распадорі, 68).\n\nАнглія знову не спромоглася взяти реванш за поразку у фіналі Євро-2020. І якщо поєдинок у Вулверхемптоні в червні завершився внічию, то цього разу в Мілані господарі здобули мінімальну перемогу завдяки голу Распадорі в середині другого тайму. Крім того, ця поразка стала фатальною для «трьох левів», які достроково вилетіли з елітного дивізіону Ліги націй.\n\nНімеччина — Угорщина — 0:1 (Салаї, 17).\n\nГості несподівано відкрили рахунок у першому таймі, коли Салаї п'яткою переправив м'яч у ворота після подачі з кутового. Шедевр у виконанні угорського нападника настільки приголомшив футболістів бундестіму, що до фінального свистка вони так і не спромоглися розпечатати ворота суперника. Примітно, що угорці обіграли грізних німців в офіційному матчі вперше за 68 років, коли зіркова команда з Пушкашем та Кочишем не залишила від бундестіму каменю на камені (8:3) у груповому турнірі ЧС-1954.\n\nСтановище команд: 1. Угорщина — 10 очок; 2. Італія — 8; 3. Німеччина — 6; 4. Англія — 2.\n\nДивізіон В\n\nГрупа 3\n\nБоснія та Герцеговина — Чорногорія — 1:0 (Демирович, 45+1).\n\nФінляндія — Румунія — 1:1 (Пуккі, 12 — Танасе, 52).\n\nСтановище команд: 1. Боснія та Герцеговина — 11; 2. Чорногорія — 7; 3. Фінляндія — 5; 4. Румунія — 4.\n\nДивізіон С\n\nГрупа 4\n\nГрузія — Північна Македонія — 2:0 (Міовскі, 35, у свої ворота, Кварацхелія, 64).\n\nГрузинські фанати перед матчем розважили себе, виконавши хіт своїх українських колег про кремлівського фюрера.\n\nА потім уже вболівальники пораділи за своїх улюбленців на трибунах, які завдяки перемозі забезпечили підвищення у класі на наступний розіграш турніру.\n\nБолгарія — Гібралтар — 5:1 (Антов, 23, Десподов, 36, Кирилов, 52, Стефанов, 55, Пламенов, 81 — Чіполіна, 26).\n\nСтановище команд: 1. Грузія — 13; 2. Північна Македонія — 7; 3. Болгарія — 6; 4. Гібралтар — 1.\n\nДивізіон D\n\nГрупа 2\n\nЕстонія — Мальта — 2:1 (Сапінен, 45+6, з пенальті, Анієр, 86 — Теума, 51, з пенальті). На 45+4-й хвилині вилучений Борг (Мальта).\n\nСтановище команд: 1. Естонія — 9 очок (3 матчі); 2. Мальта — 6 (4); 3. Сан-Марино — 0 (3).\n\nУ суботу, 24 вересня, у Лізі націй зіграють: дивізіон А — група 2: Іспанія — Швейцарія, Чехія — Португалія; дивізіон В — група 1: Вірменія — Україна, Шотландія — Ірландія; група 2 — Ізраїль — Албанія; група 4 — Словенія — Норвегія, Сербія — Швеція; дивізіон С — група 2: Північна Ірландія — Косово, Кіпр — Греція.\n\nРаніше «ФАКТИ» повідомляли, що чинний переможець Ліги націй Франція відсвяткувала перший успіх у нинішньому розіграші турніру.\n\nФото uefa.com\n\n939\n\nЧитайте нас у Telegram-каналі, Facebook та Instagram",
    "Добу не могли знайти: дворазова чемпіонка світу Соукалова заблукала в Альпах": "Трагедією ледь не завершилася прогулянка на велосипеді Альпами під час відпочинку в Італії для 32-річної колишньої біатлоністки Габріели Соукалової, яка у вересні минулого року стала мамою.\n\nЯк повідомляє видання La Provincia Di Sondrio, чеська спортсменка відхилилася від звичного маршруту й у підсумку заблукала, при цьому мобільний телефон швидко розрядився на холодному повітрі — щоправда, Габріела встигла відправити рідним своє місцезнаходження.\n\nРятувальники одразу ж вирушили на пошуки Соукалової, але вони не дали результатів. Лише за добу, наступного дня, її вдалося знайти на висоті 2270 метрів — і те лише завдяки тому, що у Габріели залишалися сили, щоб продовжувати кликати на допомогу. На щастя, спортсменка серйозно не постраждала й госпіталізація не знадобилася, але стрес і вона, і рідні пережили серйозний.\n\nДодамо, що Соукалова завершила спортивну кар'єру у 2019 році. За роки виступів Габріела стала дворазовою чемпіонкою світу, а також здобула три нагороди (два «срібла» та «бронзу») на зимовій Олімпіаді-2014 у Сочі. Останнім часом чешка була одним із головних хейтерів російського біатлону, активно агітуючи за усунення спортсменів росії від усіх змагань. Щоправда, не беремося стверджувати, що представники країни-агресора мають відношення до таємничого зникнення Габріели в італійських Альпах…\n\nРаніше «ФАКТИ» повідомляли, що футболіст клубу української прем'єр-ліги зник безвісти.\n\n1262\n\nЧитайте нас у Telegram-каналі, Facebook та Instagram",
    "Подарунок із Еміратів: Сергій Ребров купив військовий позашляховик для ЗСУ (фото)": "Український тренер Сергій Ребров, який привів «Аль-Айн» до чемпіонства в ОАЕ, всіляко підтримує захисників своєї країни, які борються із рашистськими окупантами.\n\n48-річний фахівець повністю сплатив купівлю та доставку в Україну військового пікапа. Про це повідомив кум Реброва, екскапітан збірної України по тенісу Сергій Стаховський, який із початком повномасштабного вторгнення записався до лав ЗСУ, але потім залишив межі нашої країни й зараз займається волонтерством.\n\n«Коли твій близький друг дзвонить та запитує, чим він може допомогти українським захисникам», — написав Стаховський на своїй сторінці в Instagram, прикріпивши фото красеня-позашляховика, готового вирушити на передову допомагати знищувати загарбників.\n\nЗазначимо, що раніше уродженець Горлівки, що на Донеччині, з нинішніми та колишніми футболістами збірної України перераховував великі суми грошей на потреби ЗСУ, а також висловив готовність повернутися на батьківщину та взяти до рук зброю.\n\nРаніше «ФАКТИ» повідомляли, що зірки українського тенісу передали для ЗСУ «бойовий» пікап.\n\n515\n\nЧитайте нас у Telegram-каналі, Facebook та Instagram",
    "Батьківщина Guinness'а питиме \"Оболонь\". Це допоможе виробити більше питної води для фронту": "Відомо, що середа – це маленька п'ятниця, тож iPress вирішив знов розповісти вам про пиво. А приводом для цього став контракт нашої \"Оболоні\" з ірландцями, завдяки якому пиво чи не найвідомішого в Україні виробника опиниться у крамницях на батьківщині \"Гіннеса\" вже у жовтні.\n\nЯк експортує українське пиво \"велика трійка\". Останньою підкориться Ірландія\n\nВідомий факт, що Чехія – лідер із вживання пива. За статистикою на одного представника чоловічої статі країни припадає понад 150 літрів на рік. Друге місце посідає Ірландія зі 131 л. І замикає трійку Німеччина зі 115 л на людину. Єдиною з них, де не було українського пива, досі була Ірландія. Але з жовтня все зміниться.\n\nНаприкінці серпня \"Оболонь\" уклала угоду про партнерство з провідним незалежним дистриб’ютором напоїв в Ірландії Barry&Fitzwilliam, і вже у жовтні перша партія українського пива відправиться до країни кельтів. Це, безумовно перемога, адже на хвилиночку Ірландія – батьківщина всесвітньо відомого пива Guinness, поціновувачі котрого започаткували видання знаменитої \"Книги рекордів Гінесса\". Попит на наше пиво в Ірландії буде неодмінно, і причина цього не лише якість нашої продукції та нинішня популярність України у світі, але й плачевний стан ірландського пивоваріння - за період пандемії власне виробництво пива в Ірландії скоротилося на 46%. Та хай би як, а ірландський дистриб'ютор обіцяє повертати частину коштів з кожної проданої пляшки \"Оболоні\" компанії.\n\nЗ початку травня \"Чернігівське\" успішно продається у Нідерландах – зауважте на хвилиночку, на батьківщині Heineken. До речі там смакує і наше крафтове пиво Varvar. Виробники запевняють, що \"Чернігівське\" бельгійського та німецького виробництва можна побачити у Великій Британії, Німеччині, Нідерландах, Італії, Франції, Польщі, Данії, Австрії, Швейцарії та Колумбії. Як стверджується, прибутки від продажу цього пива спрямують на благодійність. Зокрема, компанія AB InBev Efes Україна планує перерахувати не менше 5 мільйонів євро.\n\nЗагалом, на піку, який припав на 2008 рік, географія експорту українського пива охоплювала понад 70 країн світу. Експортувалося українське пиво і до таких визнаних поціновувачів як Чехія та Велика Британія. Зі скороченням виробництва експорт пива не припинявся, хоча його географія трохи звузилася.\n\nНе менш цікавими є уподобання різних країн. Так, продукція черкаських пивоварів продавалася на Кіпрі та в Китаї, Молдові та Польщі, Білорусі, Німеччині й Казахстані. Та навіть у США, Уругваї та Ізраїлі можна було знайти знайомий бренд. Львівське пиво смакували мешканці десяти країн світу, у тому числі Чехії та Великої Британії. Експортували в Європу і крафтові виробники.\n\nВода важливіше. Остання мирна \"Оболонь\" піде з аукціону Christie's, щоб військові отримали більше питної води\n\nЗрозуміло, що початок повномасштабного вторгнення ерефії перекреслив усі попередні напрацювання. Крім введеного з початку воєнного стану в Україні \"сухого закону\", підкосили пивоварну галузь загроза безпеці на виробництвах або ж зовсім їх втрата у зоні бойових дій. Як, скажімо, можна було варити пиво \"Оболонь\", коли на Оболоні рвалися снаряди?\n\nВтім, варто було відігнати ворога від воріт столиці, як оболонські пивовари відновили свою роботу. Насправді споживач майже не помітив цієї паузи, адже на складах було достатньо пива, законтрактованого на експорт до тієї ж-таки білорусі, яке пішло на внутрішній ринок.\n\nТимчасова окупація та перетворення деяких регіонів на прифронтову смугу змусили пивоварні компанії здійснити серйозні трансформації, а деяким навіть перенести виробничі потужності на інші локації. Приміром, заводи одного з найбільших виробників пива в Україні AB InBev Efes Україна у Чернігові, Миколаєві та Харкові закриті. Натомість компанія вивела національний пивний бренд \"Чернігівське\" на ринок Бельгії. Щоправда варять його на тамтешніх заводах.\n\nФото ABInbev Efes Україна\n\nЗагалом пивовари не залишилися осторонь загальнонаціонального спротиву. Практично усі провідні виробники під час дії сухого закону переорієнтувалися на випуск питної води, котра була вкрай необхідна як на фронті, так і в тилу. Наприклад компанія Carlsberg Ukraine з 24 лютого почала розливати питну воду та передавати її в різні регіони як гуманітарну допомогу.\n\nТак само з початку війни джерела артезіанської води, які є в розпорядженні компанії \"Оболонь\", використовуються для безкоштовної передачі води військовим і людям, що знаходяться на розорених війною регіонах України. Загалом підприємства компанії безкоштовно надали вже понад 3 мільйони літрів питної води.\n\nАле мета ще не досягнута. Щоб забезпечити ще 4 мільйони літрів води, \"Оболонь\" заявила, що прагне залучити 1 мільйон доларів за 1 пляшку пива – останню пляшку свого пива, зварену в мирній Україні. \"Останню Оболонь\" виставлять на аукціон Christie's у Нью-Йорку, стартова ціна якого становить 1 мільйон доларів.",
    "відеоогляд матчу плей-оф відбору на ЧЄ-2023 U21": "У п'ятницю, 23 вересня, молодіжна збірна України, яка посіла друге місце у відбірній групі Євро-2023 (U21), провела у словацькій Жиліні перший матч раунду плей-оф за право зіграти у фінальному турнірі.\n\nЧемпіонат Європи-2023 (U21). Раунд плей-оф відбору. Перший матч\n\nСловаччина U21 — Україна U21 — 3:2 (1:1)\n\nУкраїна U21: Трубін, Сич, Сирота, Батагов (Таловєров, 60), Вівчаренко, Бондаренко, Михайленко (Назаренко, 60), Судаков, Криськів (Кухаревич, 86), В'юнник (Очеретько, 71), Ванат (Сікан, 71).\n\nГоли: Суслов (10), Стрелец (46, 53) — В'юнник (17), Ванат (49).\n\nСтарт поєдинку для підопічних Руслана Ротаня вийшов не з приємних. Уже на 9-й хвилині наша команда «привезла» у свої ворота пенальті. Удар Суслова з «точки» Трубін потягнув, але на добивання зреагувати не зміг. Щоправда, «жовто-синім» швидко вдалося відігратися, коли Судаков пробив зі штрафного з 25-ти метрів, воротар парирував, але першим на добиванні опинився В'юнник, який точно пробив по воротах.\n\nДебют другого тайму знову виявився за господарями, які одразу подвоїли свою перевагу. І знову підопічним Руслана Ротаня вдалося швидко відігратися — це Бондаренко пройшов до лицьової по місцю лівого інсайду, і Ванату залишалося лише підставити ногу, щоб переправити м'яча у ворота з меж воротарської.\n\nГосподарям невдовзі вдалося забити втретє після удару з-за меж штрафного майданчика, і цього разу в наших хлопців не знайшлося, що відповісти. У свою чергу господарі були близькими до того, щоб збільшити свою перевагу, але в кількох епізодах надійно зіграв Трубін. Тож мінімальна поразка — не найгірший варіант для «жовто-синіх» перед поєдинком-відповіддю, який пройде 27 вересня в польській Бельсько-Бялі.\n\nВ інших перших матчах раунду плей-оф відбору було зафіксовано такі результати: Ісландія — Чехія — 1:2, Данія — Хорватія — 2:1, Ірландія — Ізраїль — 1:1.\n\nРаніше «ФАКТИ» повідомляли, що Україна розгромлена в Шотландії в рамках Ліги націй.\n\nФото УАФ\n\n333\n\nЧитайте нас у Telegram-каналі, Facebook та Instagram",
    "Ісландія Україна 91:88 – відеоогляд матчу відбору на баскетбольний ЧС-2023 – 27 серпня": "Україна програла на острові в овертаймі у відборі на баскетбольний ЧС-2023: відеоогляд матчу\n\nПізно ввечері у суботу, 27 серпня, чоловіча збірна України, не втримавши перемогу над Італією в Ризі, провела у Рейк'явіку, столиці острівної держави — Ісландії, другий матч другого раунду кваліфікації чемпіонату світу 2023 року проти місцевої національної збірної.\n\nКваліфікація ЧС-2023\n\nІсландія — Україна — 91:88 ОТ (14:19, 22:22, 27:14, 17:25, 11:8)\n\nУкраїна: Михайлюк (19 очок), Зотов (12), Бобров (11), Близнюк, Пустовий, Ткаченко (по 10), Лукашов (7), Герун (5), Лень (4), Войналович, Крутоус, Сидоров.\n\nПідопічні Айнарса Багатскіса ударно розпочали поєдинок, після п'яти хвилин чверті повівши у рахунку — 17:7. Щоправда, потім наші хлопці «забуксували», але все одно на малу перерву пішли за значної переваги — 19:14.\n\nУ другій десятихвилинці команди були результативнішими, і в рівній боротьбі завершили її внічию, а українці зберегли перевагу в п'ять очок — 41:36.\n\nВелика перерва пішла на користь господарям, а от наші хлопці, схоже, довго «виходили» з роздягальні. Як наслідок, як і в минулому поєдинку з Італією, третю чверть було провалено (14:27) — і 55:63 на користь нашого суперника перед заключною десятихвилинкою.\n\nЗ її початком «жовто-сині» з ентузіазмом взялися виправляти ситуацію, спочатку скоротивши відставання до двох очок, а потім узагалі зрівнявши рахунок на екваторі чверті — 71:71. Рівним рахунок виявився і з фінальною сиреною — 80:80, тож переможця довелося визначати в овертаймі. Тут, на жаль, більш розважливими та удачливими виявилися господарі — як кажуть, вдома і стіни допомагають. У підсумку, 91:88 — перемога Ісландії.\n\nНайрезультативнішим гравцем збірної України став наш представник у НБА Святослав Михайлюк — 19 очок, в ісландців найбільше закинув Елвар Фрідрікссон, який виступає в Литві за «Летувос Рітас», — 27 пунктів.\n\nЩе у двох матчах ігрового дня Нідерланди вдома розгромно поступилися Іспанії — 64:86, а Італія в напруженому протистоянні зламала опір Грузії — 91:84.\n\nСтановище команд: 1. Іспанія — 11 очок; 2. Італія — 11; 3. Ісландія — 10; 4. Грузія — 9; 5. Україна — 7; 6. Нідерланди — 6.\n\nУ наступному матчі відбору збірна України зіграє 11 листопада на виїзді з аутсайдером групи голландцями (нагадаємо, що до фінальної стадії ЧС проб'ються три найкращі команди групи), а перед цим на початку — в середині вересня зіграє у фінальному турнірі Євробаскету-2022.\n\nРаніше «ФАКТИ» повідомляли, що дворазову олімпійську чемпіонку з баскетболу із США засудили в Росії до дев'яти років в'язниці.\n\nФото fiba.com\n\n595\n\nЧитайте нас у Telegram-каналі, Facebook та Instagram",
    "Збірна України з футболу залишилася без Зінченка": "Збірна України з футболу, яка оголосила раніше склад на матчі Ліги націй проти Шотландії (21 вересня у Глазго і 27-го у Кракові) та Вірменії (24 вересня в Єревані), зазнала серйозної кадрової втрати.\n\nУ вересневих поєдинках «жовто-синіх» команді Олександра Петракова не допоможе один із лідерів збірної — новачок лондонського «Арсенала» Олександр Зінченко, який отримав на тренуванні травму ноги (ушкодження литкового м'яза), інформує офіційний сайт УАФ. Термін відновлення півзахисника становитиме близько двох тижнів. Про це футболіст особисто повідомив головного тренера збірної у телефонній розмові.\n\nНагадаємо, що ще раніше Україна через травми втратила вже прооперованих динамівців — воротаря Георгія Бущана (півтора місяця відновлення) та півзахисника Миколу Шапаренка (близько семи місяців).\n\nУ зв'язку з кадровими проблемами Петраков перевів з резервного списку збірної до основного захисника «Брюгге» Едуарда Соболя та півзахисника «Бордо» Данила Ігнатенка, а також викликав до табору команди воротарів Анатолія Трубіна («Шахтар») та Євгена Волинця («Колос»).\n\nТренувальний збір наша національна команда розпочинає 16 вересня у Варшаві. Поїздом з Києва до столиці Польщі вирушили тренерський штаб, адміністративно-медичний персонал, а також два воротарі — Різник та Волинець. До обіду до розташування команди прибудуть гравці «Шахтаря», «Динамо» та «Дніпра-1», які зіграли свої єврокубкові матчі, а також Ярмоленко, котрий віддав гольовий пас за «Аль-Айн».\n\nДо речі, є кадрові втрати і у збірної Шотландії, з якою «жовто-сині» зіграють за тиждень двічі. В іграх з Україною британцям не допоможуть капітан і лідер команди, захисник «Ліверпуля» Ендрю Робертсон, а також ще два гравці оборони — Джон Суттар («Хартс»), Ліам Купер («Лідс») і форвард «Сандерленда» Росс Стюарт.\n\nСтановище команд у групі 1 дивізіону В Ліги націй: 1. Україна — 7 очок (3 матчі); 2. Шотландія — 6 (3); 3. Ірландія — 4 (4); 4. Вірменія — 3 (4).\n\nРаніше «ФАКТИ» повідомляли, що Україна з травмою Малиновського уникла першої поразки у Лізі націй.\n\nФото uaf.ua\n\n695\n\nЧитайте нас у Telegram-каналі, Facebook та Instagram",
    "Усик заробив за два бої з Джошуа 52 млн доларів": "На безбідну старість вистачить: стало відомо, скільки Усик заробив за два бої з Джошуа\n\nДва переможні бої з британцем Ентоні Джошуа, у вересні 2021-го та серпні 2022-го, принесли непереможному українському боксеру Олександру Усику не лише чемпіонські пояси за версіями WBA (Super), IBF, WBO та IBO в суперважкій вазі, а й солідний фінансовий «куш».\n\nЗгідно з даними, опублікованими іспанським виданням Marca, ще у 2020 році статки Усика, який на той момент встиг стати абсолютним чемпіоном світу у важкій вазі та провести кілька поєдинків у суперважкому дивізіоні, оцінювалося в 4 мільйони доларів. Зараз же, за підрахунками журналістів, на банківських рахунках боксера перебуває у 13 разів більше — не менше ніж 52 млн в американській валюті. І ця сума не враховує відсоток від прибутку за трансляцію реваншу з Ей Джеєм — а це ще число із шістьма-сімома нулями.\n\nДодамо, що Усик матиме ще не одну можливість заробити перед пенсією. Солідні суми принесуть нашому співвітчизнику і потенційний бій з Деонтеєм Уайлдером, і можливий об'єднавчий поєдинок із Тайсоном Ф'юрі. Утім, на безбідну старість наш співвітчизник уже заробив.\n\nНині ж у кримчанина, як і у більшості співвітчизників, одне бажання — завершення війни та скоріше повернутися до рідних країв.\n\n«Зрозуміло, зараз я туди не в'їзний, мене там позбавили звання почесного громадянина Сімферополя. Наразі Крим окуповано. Коли наші бійці та держава повернуть його до попереднього статусу, неокупованого півострову, — усі поїдемо відновлювати Крим, купатися в морі, ловити барабульку, тараньку, ще щось. Хотілося б, щоб це сталося якнайшвидше — через місяць-два», — поділився Олександр із журналістами ВВС.\n\nРаніше «ФАКТИ» повідомляли, що Усик після другої перемоги над Джошуа очолив престижний рейтинг.\n\n3431\n\nЧитайте нас у Telegram-каналі, Facebook та Instagram",
    "23 держави та неурядова організація хочуть долучитися до справи \"Україна проти Росії\" у ЄСПЛ": "Якщо суд підтримає їхні клопотання, вони зможуть вносити письмові подання, а в окремих випадках - брати участь у публічних слуханнях.\n\n23 держави та неурядова організація - Женевська академія міжнародного гуманітарного права і прав людини - висловили бажання долучитися до справи України проти Росії у Європейському суді з прав людини як треті особи.\n\nПро це йдеться у пресрелізі ЄСПЛ.\n\nСеред країн - Австрія, Бельгія, Хорватія, Чехія, Данія, Естонія, Фінляндія, Франція, Німеччина, Ірландія, Італія, Латвія, Литва, Люксембург, Нідерланди, Норвегія, Польща, Португалія, Румунія, Словаччина, Словенія, Іспанія та Швеція.\n\nКрім цього, попросили про продовження терміну подання заяви щодо участі як третя сторона Ісландія та Великобританія.\n\nЯк ідеться в пресрелізі, суд розгляне ці клопотання і ухвалить рішення у відповідний час.\n\nТретя сторона має право вносити письмові подання, а в окремих випадках навіть брати участь у громадських слуханнях.\n\nНагадаємо, у червні Україна подала до Європейського суду з прав людини ще один позов проти РФ. За словами глави Мін'юсту Дениса Малюськи, це масштабний позов, який \"перевершує усе, що було раніше\". У перший пакет цього позову включили величезну доказову базу \"про порушення прав людини і порушення величезної кількості норм конвенції\". Також додали вимогу про компенсацію завданих збитків. Попередня цифра - $80 мільярдів, але вона буде збільшуватися.\n\nЗгодом ЄСПЛ повідомив, що взяв до розгляду позов України.\n\nУ липні Європейський суд з прав людини у проміжному рішенні за позовом дружини українського військового зобов'язав Росію поважати права всіх українських військовополонених, які перебувають під вартою в РФ, та надавати їм медичну допомогу.",
    "Названо найбезпечніші країни для жінок, які подорожують поодинці": "Найбезпечнішою країною для соло-туристок стала Ірландія.\n\nЕксперти визначили країни світу, куди найбезпечніше їхати на відпочинок жінкам, подорожуючим поодинці.\n\nПро це пише видання Travel off Path з посиланням на результати дослідження, проведеного туристичним додатком Bounce.\n\nПри складання рейтингу враховувалися такі показники, як рівень насильства по відношенню до жінок, рівень домашнього насильства, ставлення до насильства на адресу жінок в суспільстві, наскільки безпечно жінкам гуляти поодинці вночі, законодавство щодо захисту жінок, гендерна рівність і багато іншого.\n\nВідео дня\n\nОчолила рейтинг Ірландія, де найнижчий відсоток жінок, які вважають, що насильство щодо жінок може бути виправдане – всього 1%. Ірландія також мала один з найнижчих відсотків жінок, які страждали від насильства з боку чоловіків, невелику кількість жінок-жертв вбивств та один з найкращих показників глобального індексу гендерного розриву.\n\nНа другому місці опинилася Австрія, де був відносно низький відсоток жінок, які зазнали насильства, тоді як 79% жінок заявили, що почуваються в безпеці, коли йдуть додому одні вночі. Третє місце посіла Норвегія, де найнижче число жертв вбивств серед жінок на 100 000 людей, а також найвищий відсоток жінок, які почувалися в безпеці, повертаючись додому вночі (83%), і другий за величиною гендерний розрив у світі.\n\nТоп-10 найбезпечніших для жінок-туристок країн світу:\n\n1. Ірландія (загальна оцінка безпеки 7,88)\n\n2. Австрія (7,70)\n\n3. Норвегія (7,45)\n\n4. Словенія (7,19)\n\n5. Швейцарія (7,01)\n\n6. Іспанія (6,97)\n\n7. Португалія (6,88)\n\n8. Канада (6,67)\n\n9. Нідерланди (6,15)\n\n10. Польща (5,97)\n\nРазом з тим, найнебезпечнішим напрямком для жінок, які подорожують поодинці, визнана Колумбія, яка мала погані результати по кожному з показників. За нею розташувалися Коста-Ріка, США, Чилі та Туреччина.\n\nЯк повідомляв УНІАН, раніше експерти визначили найбезпечніші для ЛГБТК-туристів країни, де їм найменше загрожує зіткнутися з дискримінацією та насильством.",
    "Шотландія - Україна: де дивитися онлайн матч Ліги націй": "Джерело - Чемпіон.\n\nЗбірна України в 4 турі Ліги націй в дивізіоні B1 зіграє в гостях проти збірної Шотландії.\n\nПряма трансляція поєдинку відбудеться в етері телеканалу ICTV, який на період трансляції вийде з сітки мовлення єдиного марафону новин.\n\nНаш сайт проведе текстовий онлайн матчу.\n\nМатч відбудеться 21 вересня на стадіоні Гемпден Парк у Глазго. Початок о 21:45 за київським часом. Нагадаємо, коментуватиме гру Денис Босянок.\n\nФакти про суперників",
    "Ліга націй: результати усіх матчів 24 вересня": "ГУР МОУ: Росіяни, яких ще не мобілізували, вже дзвонять в Україну та запитують, як здатися",
    "Результати виборів в Італії та варіанти посилення санкцій проти рф: головне за ніч 26 вересня": "Вибори в Італії\n\nЗа даними екзитполів, на виборах до парламенту Італії перемагає права коаліція, яка набрала від 43% до 47% голосів. Партія Джорджії Мелоні націоналістично-консервативного спрямування «Брати Італії» набирає 24,6%.\n\nУ коаліції разом з нею партії «Вперед, Італіє» Сільвіо Берлусконі, а також «Ліга» Маттео Сальвіні, які відомі як відкриті союзники путіна.\n\nВідповідно до результатів, Джорджія Мелоні практично точно стане наступною прем’єркою Італії та першою жінкою на цій посаді в історії країни. Зазначимо, що попри союзників за коаліцією раніше вона декларувала підтримку України у війні проти росії.",
    "Два рятувальних автомобілі надійшли до Тростянця від ірландської пожежної служби": "Про війну в Україні знають в більшості країн світу, люди різних національностей, професій, віросповідань щиро співчувають українцям і мають велике бажання допомогти.\n\nПерейнялися проблемами українців, дізнавшись про страшні руйнації, безповоротні людські та матеріальні втрати, жителі невеличкого туристичного міста Кілкенні (Ірландія). Першими відгукнулися місцеві підприємці та рятувальники. Організацію допомоги взяла у свої руки Маргарита Маліна – українська волонтерка в Ірландії.\n\nПожежна служба міста Kilkenny, яку очолює Ray Regan, вирішила спрямувати до України гуманітарну допомогу через авторитетних підприємців – братів Jon and Rory Dennehy.\n\nГуманітарний вантаж з Ірландії, в тому числі й рятувально-аварійні автомобілі укомплектовані усім необхідним обладнанням, спочатку був доставлений до міста Львів. А вже до перенаправлення рятувальних авто саме до нашого Тростянця мають безпосереднє відношення волонтер-координатор Максим Короненко (м. Львів) та волонтер Іван Систеров (м. Харків).\n\nМаксим Короненко розповів: «Міністр Кабінету міністрів України Олег Немчинов, з яким я консультувався, вказав мені саме на місто Тростянець, як на місто, яке потребує допомоги, бо пережило тридцятиденну окупацію, було пограбоване російськими окупантами та частково зруйноване. Зустрівшись з Тростянецьким міським головою Юрієм Бовою, вирішили всі питання щодо оформлення документації й транспортування.».\n\nМаємо впевненість, що рятувальні автомобілі з Ірландії слугуватимуть на користь Тростянецькій громаді, допоможуть рятувати життя людей, адже війна триває й небезпека нікуди не зникла.\n\nМіський голова Юрій Бова від імені усієї Тростянецької громади висловлює щиру вдячність всім небайдужим громадянам ірландського міста Kilkenny, українським волонтерам, кампанії по збору гуманітарної допомоги From Safe Harbor for Ukraine.\n\nТростянецька міська рада",
    "Знаменитий футболіст, який отримав термін за дитячу порнографію, програв ще одну справу в суді": "Знаменитий футболіст, який отримав термін за дитячу порнографію, програв ще одну справу в суді\n\nЕксфутболіст дортмундської «Боруссії», «Реала» та збірної Німеччини Крістоф Метцельдер, засуджений минулого року до 10 місяців ув'язнення умовно за поширення дитячої порнографії, програв ще одну справу в суді, повідомляє Bild.\n\nВіцечемпіон світу у складі бундестім подав позов проти німецького коміка та телеведучого, батька п'ятьох дітей Олівера Похера, котрий, коментуючи справу Метцельдера, назвав Крістофа «хворою свинею». Футболістові це не сподобалося, і він зажадав компенсації у розмірі 10 000 євро. Перший вердикт був на користь Метцельдера, проте Похер подав апеляцію, і Вищий земельний суд у Гамбурзі ухвалив рішення на користь коміка, який, до речі, свого часу зустрічався з відомою німецькою тенісисткою Сабіною Лісіцькі.\n\nМетцельдер відмовився від подальших дій, і тепер йому доведеться компенсувати судові витрати.\n\nОлівер Похер (ліворуч) та Крістоф Метцельдер (праворуч) на сцені в Берліні після завоювання збірною Німеччини \"срібла\" Євро-2008\n\nДо речі, після торішнього скандалу та протесту вболівальників демонтували зірку футболіста на Алеї слави «Боруссії».\n\nЗазначимо, що у складі збірної Німеччини Крістоф Метцельдер провів 47 матчів, ставши в її складі віцечемпіоном світу-2002 та Євро-2008, а також володарем «бронзи» ЧС-2006. У футболці «Боруссії» Метцельдер був чемпіоном Німеччини, у лавах «Реала» — чемпіоном Іспанії, а з «Шальке» виграв національний Кубок. Після завершення кар'єри футболіст працював телевізійним експертом Sky Sport у Німеччині.\n\nРаніше «ФАКТИ» повідомляли, що колишнього підопічного Андрія Шевченка заарештували за звинуваченням у груповому зґвалтуванні.\n\nФото Bild\n\n685\n\nЧитайте нас у Telegram-каналі, Facebook та Instagram",
    "У восьмому пакеті санкцій ЄС не буде обмеження цін на нафту – ЗМІ": "Кореспондент \"Радіо Свобода\" Рікард Йозвяк заявив, що ЄС, ймовірно, не обмежить ціну на нафту у восьмому пакеті санкцій Європейського Союзу проти РФ.\n\n\"Оскільки G7 все ще працює над деталями обмеження цін на нафту, воно, ймовірно, не буде фігурувати в останньому пакеті санкцій ЄС проти Росії. Але, швидше за все, будуть санкції щодо хімікатів, машин, сталеливарної продукції (на 12 мільярдів євро) + додавання дюжини осіб, причетних до \"референдумів\", - наголосив Йозвяк у Twitter.\n\nКілька країн Європейського Союзу наполягають на розширенні санкцій проти Москви через її вторгнення в Україну. Водночас, ЄС намагається знайти компромісне рішення щодо обмеження ціни на російську нафту.\n\nRelated video\n\nПольща, Ірландія та три країни Балтії хочуть, щоб ЄС розширив свої санкції щодо російської енергетики включно із забороною на скраплений газ (LPG) і обмеженням співпраці в ядерній енергетиці."
}