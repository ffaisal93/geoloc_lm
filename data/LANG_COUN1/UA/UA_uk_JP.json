{
    "Японія запровадила санкції проти 21 російської організації – Reuters": "Японія запровадила санкції щодо 21-ої російської організації та заборонила експортувати до Росії товари та матеріали, пов’язані з хімічною зброєю. Про це повідомляє агентство Reuters із посиланням на Міністерство закордонних справ країни.\n\nЯпонія також висловила «глибоке занепокоєння» через можливість застосування ядерної зброї під час війни в Україні.\n\nСеред організацій, що потрапили під санкції: 46-й Центральний науково-дослідний інститут Міноборони Росії, Інститут теоретичної та експериментальної фізики імені А. І. Аліханова Національного дослідницького центру «Курчатівський інститут», ПАТ «Арзамаське науково-виробниче підприємство «Темп-Авіа», ТОВ «Автоматизована система торгів державного оборонного замовлення».\n\nЧитайте також: Росія скасувала угоду з Японією про безвізовий в’їзд на Південні Курили\n\nПісля початку повномасштабного військового вторгнення Росії в Україну в лютому 2022 року Японія запровадила санкції проти російського президента Володимира Путіна, вищих посадових осіб країни та їхніх родичів, банків та підприємств, а також позбавила Росію статусу найбільшого сприяння торгівлі. Водночас Токіо оголосив, що надаватиме військову та гуманітарну допомогу Україні.\n\nРосія внесла Японію до списку «недружніх країн» і заявила, що виходить із діалогу з Японією про налагодження спільної господарської діяльності на Південних Курилах, а також блокує продовження статусу Японії як партнера Організації Чорноморського економічного співробітництва з секторального діалогу.\n\nПрем’єр-міністр Японії Фуміо Кісіда назвав тоді дії Росії «нерозумними та абсолютно неприйнятними».",
    "У Росії затримали японського консула, звинувачують у шпигунстві": "У Росії заявили про затримання консула Японії Мотокі Тацунорі, повідомляє \"РБК-Україна\" з посиланням на російські ЗМІ.\n\nТацунорі звинувачують у шпигунстві. Японська сторона отримала з цього приводу протест по дипломатичних каналах, а консула оголосили персоною нон-грата в РФ.\n\nКонсула начебто піймали при отриманні грошей за інформацію обмеженого доступу про актуальні аспекти співпраці Росії з однією з країн Азіатсько-Тихоокеанського регіону, а також вплив санкційної політики Заходу на економічну ситуацію в Приморському краї.\n\nЗатримання відбулося у Владивостоці. Його проводили співробітники російської ФСБ.\n\nНагадаємо, нині стало відомо, що Японія застосувала додаткові антиросійські санкції. Уряд країни вирішив заборонити експорт товарів, повʼязаних із хімічною зброєю. До санкційного списку додали 21 російську організацію, зокрема наукові лабораторії.\n\nТакож Японія \"висловила стурбованість можливим застосуванням Росією ядерної зброї.\n\nНещодавно РФ припинила дію угоди з Японією про спрощене відвідування Південних Курил.",
    "Японія з жовтня відкриє кордони для масового туризму": "Нові правила в'їзду до Японії почнуть діяти з 11 жовтня 2022 року.\n\nЯпонія з жовтня 2022 року, однією з останніх серед популярних туристичних країн, відкриває кордони для масового туризму, закриті через пандемію коронвірусу на початку 2020 року.\n\nПро це повідомив міністр цифрової політики Японії Коно Таро у своєму Twitter.\n\n\"Нарешті Японія знову відкриє кордони. Повернений безвізовий режим, відсутність денного ліміту та безкоштовні індивідуальні візити\", – написав він.\n\nВідео дня\n\nПри цьому прем'єр-міністр Японії Кісіда Фуміо під чс виступу на полях Генасамблеї ООН в Нью-Йорку уточнив, що нові правила почнуть діяти з 11 жовтня 2022 року, передає CNN.\n\nНагадаємо, спалах захворювання COVID-19 розпочався у грудні 2019 року у у китйському місті Ухань, а 11 березня 2020 року ВООЗ визнала коронавірус пандемією. Станом на вересень 2022 року у світі на COVID-19 захворіли понад 600 млн людей, з них більше 6,5 млн померли. Пандемія коронавірусу стала однією з найбільш смертельних в історії.\n\nСфера туризму чи не найбільше постраждала від наслідків пандемії, адже з березня 2020 року подорожі по всьому світу практично зупинилися на кілька місяців. Влітку 2020 року деякі крани почали відновлювти туристичні подорожі, втім, з жорсткими обмеженнями. До літа 2022 року більшість країн світу скасували практично всі туристичні обмеження, спричинені пандемією, однак деякі країни, серед яких і Японія, залишали жорсткі карантинні обмеження до останнього.\n\nВас також можуть зацікавити новини:",
    "Посольство Японії повертається до Києва та повністю відновлює роботу — Шмигаль": "Прем’єр-міністр Японії Кішіда Фуміо оголосив про повернення до Києва японського посольства та повне відновлення роботи диппредставництва.\n\nЯк передає Укрінформ, про це Прем’єр-міністр України Денис Шмигаль повідомив у Телеграмі за підсумками зустрічі зі своїм японським колегою.\n\n\"Японія та японський народ стоять пліч-о-пліч з Україною на захисті справжніх цінностей. Вчергове упевнився в цьому під час зустрічі з прем’єр-міністром Японії Кішідою Фуміо у Нью-Йорку. Подякував за підтримку України під час російської агресії. Важлива тема нашої розмови — безпека ядерних об'єктів\", — зазначив він.\n\nШмигаль поінформував прем’єр-міністра Японії про ситуацію на Запорізькій АЕС та обстріли росією Південноукраїнської АЕС.\n\nЗазначається, що очільники урядів скоординували позиції щодо заходів із демілітаризації ЗАЕС. \"Розраховуємо на сприяння Японії у цьому питанні на рівні G7\", — зауважив Шмигаль.\n\nВін подякував Японії за участь у Кримській платформі, фінансову, гуманітарну та політичну підтримку. Також сторони обговорили необхідність посилення санкційного тиску на російську федерацію та створення трибуналу для притягнення до відповідальності вищого керівництва рф за злочини проти українців.\n\nЧитайте також: Японія продовжила термін дії програми фіндопомоги евакуйованим із України\n\nФуміо під час зустрічі запевнив, що його країна й надалі буде \"потужним адвокатом України\" на рівні G7 та в ООН.\n\nЯк повідомляв Укрінформ, на початку вересня посол Японії в Україні Мацуда Кунінорі підтвердив готовність офіційного Токіо продовжувати політику всебічної підтримки України, насамперед у контексті протидії російській збройній агресії.\n\nТакож стало відомо, що Україна і Японія співробітничатимуть у фінансовій сфері у післявоєнний період відбудови.\n\nФото: Денис Шмигаль / Телеграм",
    "Японія закликає приватний сектор долучатися до відбудови України": "Прем’єр-міністр України Денис Шмигаль під час зустрічі з послом Японії Кунінорі Мацудою обговорив питання відбудови України.\n\nПро це повідомила пресслужба прем’єр-міністра України Дениса Шмигаля.\n\n“Японія є надійним партнером України, а її всебічна підтримка допомагає нам рухатися до перемоги”, - повідомив Шмигаль.\n\nВін також зазначив, що наразі Японія активно закликає приватний сектор долучатися до відбудови України. В свою чергу, українська влада буде рада започаткувати проєкти державно-приватного партнерства з японськими компаніями.\n\nТакож сторони обговорили питання фінансової підтримки України та місію МАГАТЕ на Запорізьку АЕС.\n\nНагадаємо, Управління ООН з обслуговування проєктів та Японія передали Україні понад 100 тонн гуманітарної допомоги.",
    "Японія модернізує ракетний комплекс Type 12": "Японія модернізує ракетний комплекс Type 12\n\nНеспокійна обстановка в Азійсько-Тихоокеанському регіоні спонукає Японію прискорити модернізацію свого основного протикорабельного комплексу Type 12. Цікаво, що майбутню систему японці назвали counter-strike capabilities, тобто вона призначена для завдавання ударів по ворожих ударних системах, а не, власне, як атакувальний комплекс.\n\nУряд офіційно заявив, що Type 12 перетвориться до 2026 року на сучасну систему для завдавання ударів на відстань до 1500 км. Наразі дальність польоту ракети — 200 кілометрів.\n\nType 12 — це протикорабельна ракета, що встановлюється на базі автомобіля Oshkosh Corporation або Mitsubishi. Розробник Mitsubishi Heavy Industries представив готовий комплекс у 2012 році, у 2015-му ракети поступили на озброєння Сил самооборони Японії.\n\nДовідково. Маса ракети — 700 кг; довжина — 5 м; діаметр — 350 мм.\n\nПопередницею Type 12 була ракета Type 88. Ракета Type 12, крім інерціальної системи наведення, отримала GPS та систему корегування траєкторії через відстеження рельєфу місцевості (TERCOM). І це дозволило підвищити точність влучання ракети.\n\nНаступною модернізацією Type 12 заплановано реалізувати спеціальну системну команду UDTC (Upto Date Command), яка дозволить блоку наведення отримувати інформацію про ціль за допомогою супутникового зв’язку під час польоту та точніше влучати в рухомі цілі.\n\nВаріант ракети — Type 17 (SSM-2) — встановлений на ескадрені міноносці (есмінці) класу «Мая». Її дальність польоту подвоїлася та становить 400 кілометрів. Сьогодні розробники працюють над варіантом повітряного запуску ракети, якою будуть озброювати патрульні літаки Kawasaki P-1.\n\nНаприкінці 2020 року була схвалена урядова програма вдосконалення варіанту SSM-2, радіус дії якої сягне спочатку 900 км, а в подальшому — 1500 (за іншими даними — 1200) кілометрів.\n\nПерспективна ракета буде використовувати «стелс»-технології для зменшення помітності радарів, а також отримає високу швидкість для ускладнення перехоплення. Новинкою стане те, що нові ракети планується застосовувати не лише по надводних, але й по наземних цілях.",
    "Японія може взяти участь у відбудові інфраструктури Харківщини - ОП": "Заступник керівника Офісу Президента України Кирило Тимошенко провів зустріч у форматі відеоконференції з парламентською делегацією Японії.\n\nЯк передає Укрінформ, про це повідомляє пресслужба глави держави.\n\nЗазначається, що до онлайн-зустрічі приєдналися члени Палати радників Японії Масаакі Таніай та Міцуо Такагаcі, член Палати представників Японії Коїчі Касаї та представник секретаріату керівної партії «Комейто» Хіроюкі Куріта.\n\nТимошенко наголосив, що напередодні зими для українських громадян нагальним є відновлення житла та критичної інфраструктури, які постраждали внаслідок повномасштабного російського вторгнення.\n\n«Ми розробили Fast Recovery Plan. Він охоплює житло, школи, садочки, медзаклади та мережі газо-, водо- й електропостачання на деокупованих територіях країни», - зазначив заступник керівника ОП.\n\nВін нагадав, що дані стосовно всіх зруйнованих унаслідок російської агресії об’єктів можна знайти на онлайн-платформі. Інформація оновлюється щодня.\n\nТимошенко наголосив, що завдяки успіхам української армії на сході країни від загарбників була звільнена майже вся територія Харківської області.\n\n«У зв’язку з цим збільшилася кількість об’єктів, які нам необхідно дуже швидко відновити. Тому найперше, з чим ми звертаємося, – обрати школу, садок або групу приватних будинків у тому чи іншому населеному пункті, які зруйнували російські війська, і допомогти з їх відновленням», - зазначив він.\n\nЗаступник керівника ОП також поінформував, що внаслідок нещодавніх російських бомбардувань Харкова та області були пошкоджені теплоелектроцентралі, які потрібно відновити до настання холодів. Він запропонував японській стороні розглянути можливість долучення до проєкту відновлення цих об’єктів.\n\nТимошенко повідомив, що загалом в Україні близько 86 тис. частково або повністю зруйнованих об’єктів інфраструктури. Частину з них відновлюють коштом державного бюджету, але потрібна й допомога партнерів.\n\nЧитайте також: Японія підтримуватиме Україну у післявоєнний період відбудови\n\nКрім того, Тимошенко розповів про потребу в шкільних автобусах, адже багато з них були втрачені внаслідок обстрілів чи вкрадені російськими військовими під час захоплення українських територій.\n\n«Це вкрай важливе гуманітарне питання, тому що багато шкіл розбомбили, і дітям доводиться добиратися до навчальних закладів, які розташовані далі від їхнього дому», - зазначив він.\n\nЗа інформацією ОП, представники обох палат парламенту Японії висловили захоплення тим, що команда Президента Володимира Зеленського робить для захисту України. Вони назвали неприпустимими дії росії щодо України та українських громадян і зазначили: те, що відбувається в Україні, стосується не лише Європи, а й азійських країн.\n\nЯпонські парламентарії наголосили, що їхня держава готова й надалі підтримувати санкційну політику проти рф. Вони також зробили акцент на тому, що Японія готова інтенсифікувати зусилля для допомоги Україні.\n\nТимошенко запросив парламентську делегацію Японії відвідати Україну, щоб на власні очі побачити наслідки російської агресії та перебіг відновлення на деокупованих територіях.\n\nЯк повідомляв Укрінформ, Кабінет Міністрів спрямував 400 млн гривень на відновлення деокупованої Харківської області.",
    "Японія закликає Індію посилити співпрацю через напруження з боку Китаю і Росії": "Міністри Японії та Індії заявили про зростання потреби в активізації співробітництва. Вони провели перемовини щодо подальшого зміцнення військових звʼязків на тлі зростання напруги з боку Китаю і Росії, пише Associated Press.\n\nЯпонські міністри закордонних справ Йошімаса Хаясі та міністр оборони Ясукадзу Хамада мали зустріч з індійськими колегами Субрахманьямом Джайшанкаром і Раджнатом Сінгхом у Токіо. Вона відбулася у той час, як РФ проводить великі військові навчання на Далекому Сході за участі Індії та Китаю.\n\n\"Оскільки сьогодні ми стикаємося з багатьма проблемами в Індо-Тихоокеанському регіони і за його межами, ми хочемо поділитися інформацією про стан безпеки в регіоні, аби ми могли добитися конкретного і тіного співробітництва\", – заявив Хаяші.\n\nВін згадав про війну Росії проти України, все більш наполегливі дії Китаю, зокрема щодо Тайваню, та ракетні і ядерні загрози від КНДР.\n\nТокіо висловив протест Москві через військові навчання, зокрема й на Курилах. Представники МЗС Японії повідомили, що застерігли Індію від участі в навчаннях на спірних островах.\n\nНагадаємо, Індія також братиме участь у Східному економічному саміті, який в Узбекистані відвідає Путін.",
    "Японія готує новий пакет допомоги Україні - посол": "Японія готує новий пакет допомоги Україні, до якого, на прохання української сторони, мають увійти необхідні високотехнологічні засоби.\n\nПро це заявив посол України в Японії Сергій Корсунський в інтерв’ю «Радіо НВ», передає Укрінформ.\n\n«Що стосується України, то політика (Японії – ред.) продовжується, допомога нам не припиняється, готується нова порція цієї допомоги. Єдине що – це не зброя, але це те, що буде нам необхідно, щоб продовжувати цю фантастичну контроперацію і щоб зустріти зиму», - сказав посол.\n\nУ відповідь на уточнююче запитання, чи йдеться про такі високотехнологічні засоби, як БПЛА, Корсунський зазначив, що «безпілотники вже давно поїхали в Україну, і це вже працює».\n\n«Поки що я утримаюсь від назви певних пристроїв, які ми просимо. Але у нас є дуже чіткий терміновий запит від Міністерства оборони. Сьогодні я мав зустріч з головою ради директорів Hitachi. Ця компанія виробляє декілька видів продукції, які дуже нам потрібні для цивільних і для інших операцій, і ми говорили про це», - повідомив посол.\n\nВін додав, що мав також зустріч з міністром оборони Японії і передав список потреб українського оборонного відомства японській стороні.\n\n«Ми маємо чітке розуміння того, що вони дуже уважно його вивчають і розуміють всю терміновість необхідності постачання цих речей. Там є електроніка та інші засоби, які будуть нам дуже потрібні в перспективі. Я дуже сподіваюсь, що це станеться, і найближчим часом, ще до зими, ми зможемо це відправити в Україну і використовувати за призначенням», - резюмував дипломат.\n\nЧитайте також: Японську корпорацію Hitachi запросили до участі у відбудові України\n\nЯк повідомляв Укрінформ, посол Японії в Україні Мацуда Кунінорі підтвердив готовність офіційного Токіо продовжувати політику всебічної підтримки України, насамперед у контексті протидії російській збройній агресії.\n\nНа початку вересня стало відомо, що Україна і Японія співпрацюватимуть у фінансовій сфері у післявоєнний період відбудови.",
    "«Японія вже вирішила, що взаємини з РФ не варто підтримувати» — українка, яка мешкає у Японії": "«Вони зараз намагаються відмовитися від продажу свого медичного обладнання у Росію. Це ще у процесі, однак Японія вже вирішила, що взаємини з РФ не варто підтримувати. Люди старшого віку більш обізнані у темі війни Росії в Україні. Молоді люди менше цікавляться тим, що відбувається за межами їхньої країни«, — каже лікарка.\n\nСлухайте подкаст: «Японці зрозуміли, що ми — люди зі стрижнем»: як у Японії сприймають війну в Україні?\n\nЖінка також розповіла про те, що зараз Японія активно допомагає українцям та українкам, відкрита до людей, які евакуюються з України.\n\n«Ми для них зараз щось нове. Вони відзначають нашу відкритість та доброту. Мені казала не одна людина у Японії: «Хоч ми й зовні різні, але таке враження, що ми з вами на одній хвилі».\n\nУ японському місті Маебасі літні чоловіки вийшли на підтримку України. Один із пенсіонерів вижив під час ядерного удару 1945-го. Вони вважають, що війна РФ проти України ставить світ на межу ядерної катастрофи, і закликають до миру Фото: Іванна Лукеренко для Громадського радіо pic.twitter.com/VWkvDVTRlu — Громадське радіо (@HromadskeRadio) September 6, 2022\n\nЗа словами Тетяни Гаращенко, до 24 лютого японці мало знали про Україну.\n\n«Нині інформацію про неї вони отримують з новин, інтернету, від українців, які живуть у Японії. Офіційно евакуйованих з України тут 2 тисячі«.\n\nПри передруку матеріалів з сайту hromadske.radio обов’язково розміщувати гіперпосилання на матеріал та вказувати повну назву ЗМІ — «Громадське радіо». Посилання та назва мають бути розміщені не нижче другого абзацу тексту\n\nПідтримуйте Громадське радіо на Patreon, а також встановлюйте наш додаток:\n\nякщо у вас Android\n\nякщо у вас iOS",
    "Японія планує інвестувати 30 мільярдів доларів в Африку": "gettyimages\n\nПід час Токійській міжнародній конференції з розвитку Африки прем’єр-міністр Японії Фуміо Кісіда пообіцяв для країн континенту протягом трьох років виділити 30 млрд доларів.\n\nПро це повідомляє DW.\n\nКісіда, пообіцяв допомогти африканським країнам подолати продовольчу кризу, котра виникла внаслідок війни Росії проти України, оскільки остання є одним з основних світових експортерів пшениці. Зазначені кошти мають піти на розвиток різних галузей континенту в тісній координації з Африканським банком розвитку.\n\nЗаява Кісіди пролунала на тлі зміцнення авторитету Китаю на Африканському континенті за допомогою ініціативи \"Один пояс, один шлях\", зауважує AFP. Водночас експерти висловлюють занепокоєння з приводу довгострокових запозичень деяких африканських країн у Пекіна.\n\nПовідомляється, що Токійська конференція цьогоріч зібрала близько п'яти тисяч учасників. Серед них представники 48 африканських країн, у тому числі глави держав і урядів. Перша Токійська конференція з розвитку Африки відбулась у 1993 році. Наразі її організовують у партнерстві з ООН, Африканським Союзом і Світовим банком. За роки роботи цього формату реалізували 26 проєктів розвитку в 20 країнах Африки.\n\nНагадаємо:\n\nНайбільший онлайн-брокер Японії SBI Holdings заявив, що припинить операції з майнінгу криптовалют в Росії.\n\nВІДЕО ДНЯ\n\nЯпонська SoftBank Group Corp прозвітувала про інвестиційний збиток у 23,1 млрд доларів свого підрозділу Vision Fund у квітні-червні після падіння вартості його активів на тлі ринкових потрясінь.\n\nЗаборона на імпорт золота з Росії до Японії набуде чинності з 1 серпня.",
    "Росія скасувала угоду з Японією про безвізовий в’їзд на Південні Курили": "Угода діяла з 1999 року та дозволяла японським громадянам приїжджати на Курили без оформлення віз.\n\nРосія припинила дію угоди з Японією про спрощене відвідування Південних Курил.\n\nВідповідне розпорядження підписав голова уряду Росії Михайло Мішустін, передає \"Радіо Свобода\".\n\nУгода діяла з 1999 року та дозволяла японським громадянам, які в минулому жили на спірних островах, та членам їхніх сімей приїжджати на Курили без оформлення віз. Наприклад, - для відвідування могил своїх предків.\n\nПід дію угоди 1999 року підпадали острови Кунашир, Ітуруп та ще кілька островів Малої Курильської гряди, що належать до Сахалінської області РФ. Вони увійшли до складу СРСР 1946 року.\n\nЯпонія не визнала їхню приналежність СРСР і, пізніше, Росії, проте вела переговори про економічну та гуманітарну співпрацю.\n\nНагадаємо, після початку повномасштабної війни Росії проти України Японія запровадила санкції проти президента РФ Володимира Путіна та вищих посадових осіб, а також позбавила Росію статусу найбільшого сприяння у торгівлі; заморозила активи 15 російських осіб та дев’яти організацій, зокрема, голови військової розвідки РФ, заступників міністра оборони та експортера зброї \"Рособоронекспорт\".\n\nКрім того, вперше з 2003 року Японія офіційно назвала Курили незаконно окупованими Росією. 7 березня Кісіда нагадав Росії, що чотири південні острови архіпелагу Курил є споконвічними землями Японії. 21 березня Росія в односторонньому порядку оголосила про припинення мирних перемовин щодо статусу Курильського архіпелагу з Японією. Пізніше РФ почала військові навчання на Курильських островах.\n\nЯпонія також оголосила, що надаватиме військову та гуманітарну допомогу Україні.\n\nПісля цього Росія внесла Японію до списку \"недружніх країн\" і заявила, що \"виходить із діалогу з про налагодження спільної господарської діяльності\" на Південних Курилах та блокує продовження статусу Японії як партнера Організації Чорноморського економічного співробітництва з секторального діалогу.\n\nПрем’єр-міністр Японії Фуміо Кісіда назвав тоді дії Росії \"нерозумними та абсолютно неприйнятними\".\n\n10 серпня Уряд Японії повним складом пішов у відставку. 23 серпня премʼєр Кісіда проінструктував новий склад кабміну доручив оновленому уряду продовжувати санкційну політику проти РФ.\n\nКісіда очолює уряд Японії з жовтня минулого року.",
    "Підтримка єни. Японія вперше з 1998 року провела інтервенції на валютному ринку": "Влада Японії провела інтервенції на валютному ринку, щоб підтримати єну, що подешевшала більш ніж на 20% у парі з доларом США з початку поточного року. Про це повідомляє Bloomberg .\n\n►Підписуйтесь на «Мінфін» у Instagram: головні новини про інвестиції та фінанси\n\nКурс долара до єни, що піднімався в ході сесії вище за психологічно важливу позначку в 145 єн, опустився нижче 141 єни. За даними на 12:20 курс становить 142,48 єни/$1.\n\nЗаступник міністра фінансів Японії Масато Канда підтвердив журналістам, що проводяться інтервенції на валютному ринку. За його словами, уряд «вжив рішучих заходів, щоб зупинити небажане послаблення єни».\n\n«У кращому випадку ці дії дозволять уповільнити темпи ослаблення єни, — каже аналітик з валютного ринку Oversea-Chinese Banking Corp. Крістофер Вонг. — Лише цей крок не змінить стійкий тренд, якщо Банк Японії не скоригує грошово-кредитну політику».\n\nЧитайте: Інфляція в Японії у серпні прискорилася до максимуму за вісім років\n\nПередісторія\n\nРаніше «Мінфін» писав, що японський Центробанк у четвер зберіг короткострокову відсоткову ставку за депозитами комерційних банків у ЦП на рівні мінус 0,1% річних, цільову прибутковість десятирічних держоблігацій — близько нуля.\n\nГолова Банку Японії Харухіко Курода заявив у ході пресконференції за підсумками засідання, що завершилося в четвер, що ЦБ не планує посилювати політику і готовий до її подальшого пом'якшення, якщо це буде потрібно.\n\nЯпонія дуже рідко вдається до інтервенцій на валютному ринку з метою підтримки єни. Востаннє це відбувалося в період азійської фінансової кризи у 1998 році, коли курс японської нацвалюти був близьким до 146 ієн/$1.\n\nУ 2011 році інтервенції проводилися з метою ослаблення єни, яка зміцнилася до 130 ієн/$1.",
    "Японія висловила протест росії через військові навчання на Курильських островах": "Уряд Японії висловив росії протест через проведення багатонаціональних військових навчань, у яких бере участь, зокрема, Китай, на спірних Курильських островах.\n\nПро це повідомляє Washington Post, передає Укрінформ.\n\nГенеральний секретар кабінету міністрів Японії Хірокадзу Мацуно розкритикував росію за проведення навчань на двох із чотирьох спірних островів Курильської гряди, які Японія називає своїми Північними територіями.\n\nЗа словами представника уряду, міністерство оборони Японії в суботу помітило шість російських і китайських військових кораблів, які стріляли у Японське море приблизно за 190 кілометрів на захід від мису Камуї на острові Хоккайдо. Після стрільб три російські фрегати, а також китайські есмінець з керованими ракетами, фрегат і корабель постачання перетнули протоку Соя між Сахаліном і Хоккайдо.\n\n«Японія продовжуватиме з серйозним занепокоєнням стежити за пересуванням цих кораблів і вживатиме всіх можливих заходів для проведення попереджувальних та спостережних дій у водах, що оточують Японію», — заявив Хірокадзу Мацуно.\n\nЯк повідомлялося, 1 вересня у росії розпочалися спільні стратегічні навчання «Восток-2022».\n\nТокіо заявляє, що Радянський Союз незаконно захопив Північні території, до яких входять острови, включаючи Еторофу, Шикотан і Кунаширі, незабаром після капітуляції Японії в Другій світовій війні в серпні 1945 року. москва стверджує, що це було зроблено «законно».\n\nУ березні 2022 року МЗС росії заявило, що у відповідь на санкції Японії заморожує переговори про мирний договір.\n\nУ японських офіційних документах Курильські острови знову стали називати незаконно окупованими росією.",
    "Японія та США об’єднують зусилля у розробці систем проти гіперзвукової зброї": "Ілюстрація гіперзвукової ракети\n\nЯпонія та США об’єднують зусилля у розробці систем проти гіперзвукової зброї\n\nМіністри оборони Японії та США Ясукадзу Хамада та Ллойд Остін домовилися про співпрацю у галузі оборонних технологій. Країни планують спільні дослідження для створення засобів боротьби з гіперзвуковою зброєю.\n\nПро це повідомляє міністерво оборони Японії за підсумком робочої зустрічі міністрів.\n\n«Міністри домовилися, що Японія та США й надалі активізуватимуть співпрацю в галузі обладнання та технологій для забезпечення технологічної переваги», – повідомило відомство.\n\nТому фахівці з двох країн будуть продовжувати спільний аналіз технологій для боротьби з гіперзвуковою зброєю.\n\nСамохідні пускові установки балістичних ракет DF-17 з гіперзвуковим блоком КНР. Фото: ЗМІ Китаю\n\nА згодом на основі напрацьованих матеріалів розпочнеться розгляд спільних досліджень Японії та США.\n\nДослідження гіперзвукової зброї – не єдиний спільний проєкт оборонних відомств двох країн. Сторони домовилися про активізацію співробітництва в галузі розробки безпілотників, які можуть взаємодіяти з пілотованими літаками.\n\nМіністри зазначили, що інформаційна безпека та кібербезпека мають вирішальне значення для двостороннього співробітництва в галузі оборони.\n\nХамада та Остін також наголосили на важливості посилення розвідувальних можливостей, тому Японія та США спільно аналізуватимуть дані, зібрані обома сторонами.\n\nЛлойд Остін та Ясукадзу Хамада. Вересень 2022. Японія. Фото: Міноборони Японії\n\nНа зустрічі японський міністр заявив про плани Токіо докорінно зміцнити оборонні можливості країни. Японія планує отримати засоби нанесення контрудару потенційному супротивнику. Американська сторона такі наміри підтримує.\n\nХамада та Остін ще раз озвучили позиції двох країн із низки безпекових питань: вони розкритикували Пекін за навчання в районі острова Тайвань на початку серпня. Тоді кілька запущених ракет впали в районі японської виключної економічної зони.\n\nТакож міністри оборони Японії та США засудили Росію та обіцяли продовжувати підтримку України, а також наголосили на важливості тристороннього співробітництва з Південною Кореєю щодо КНДР.\n\n“Мілітарний” працює завдяки постійній підтримці Спільноти\n\nСтавай патроном на Patreon від $1\n\nБудь спонсором на Youtube від 70 грн\n\nНавіть донат в 30 грн (ціна 1 кави) допоможе нам працювати далі:\n\nPayPal - [email protected]\n\nПриватбанк 4149 6293 1808 2567\n\nmonobank 4441 1144 4179 6255\n\nБудь з “Мілітарним” на всіх платформах\n\nTwitter || Telegram || Facebook || Youtube",
    "Японія побудує два найбільші військові кораблі з часів Другої світової війни (фото)": "Судна потрібні для посилення протиракетної оборони Японії на тлі посилення Китаю і Північної Кореї.\n\nRelated video\n\nМіністерство оборони Японії планує два великі військові кораблі в межах ініціативи щодо посилення протиракетної оборони. Про це повідомляє The War Zone.\n\nУ бюджеті на 2023 рік Міноборони Японії запросило 7,1 млрд доларів на будівництво двох військових кораблів із водотоннажністю приблизно 20 тисяч тонн — це вдвічі більше, ніж найбільші есмінці класу Майя в Силах самооборони Японії. Потенційно судна стануть найбільшими кораблями з часів Другої світової війни.\n\nОборонний бюджет Японії в останні роки неухильно зростає через загрозу, що швидко розвивається від КНДР і Китаю. Міністр оборони Ясукадзу Хамада заявив, що введення в стрій двох нових кораблів у ролі протиракетної оборони дозволить есмінцям класу Aegis зосередитися на захисті від потенційного китайського вторгнення з моря.\n\n[ + – ] Вертолітні есмінці Izumo\n\nНові кораблі матимуть довжину 210 метрів і ширину приблизно 39 метрів. Це можна порівняти з вертолітними есмінцями типу Izumo — найбільшими кораблями японського флоту. Їх повна водотоннажність складає 27 000 тонн. Наразі це поки що проєкт будівництва корабля, тому цифри можуть змінитися. Серед особливостей кораблів буде можливість перехоплення гіперзвукових ракет, які є у КНР та РФ. Однак ця можливість буде додана до них пізніше. Екіпаж судна становитиме 110 осіб.\n\n\"Ми вважаємо, що це надзвичайно важлива ініціатива щодо різкого зміцнення нашого оборонного потенціалу протягом п'яти років\", — сказав Хамада.\n\nВведення в стрій суден очікують наприкінці 2027 та 2028 років. Наразі їх зовнішній вигляд невідомий. Деякі концепти показували кораблі на базі катамарану, щоб підвищити стабільність судна.\n\nНагадаємо, Японія покращить крилаті ракети, щоб захищатися від Китаю. Снаряди долітатимуть до КНДР та Китаю.\n\nРаніше повідомлялося, що Китай продовжує патрулювання Тайваню новітніми субмаринами із надзвуковими ракетами на борту.",
    "Японія планує розробляти ракети великої дальності для захисту від Китаю та росії": "Японія планує розробляти і виготовляти крилаті ракети та високошвидкісні балістичні ракети великої дальності в межах військової програми, спрямованої на протистояння загрозам з боку Китаю та рф.\n\nПро це повідомляє Reuters із посиланням на бюджетний запит Міністерства оборони Японії, передає Укрінформ.\n\n«Китай продовжує погрожувати застосувати силу для односторонньої зміни статус-кво і поглиблює альянс з росією», — пояснили потребу у збільшенні фінансування у Міноборони Японії.\n\nБюджетний запит спрямований на фінансування масового виробництва крилатої ракети наземного базування, яка буде модернізованою версією протикорабельної Type12, розробленої Mitsubishi Heavy Industries, а також нової високошвидкісної балістичної ракети, здатної вражати наземні цілі.\n\nКрім того, Японія вже замовила ракети повітряного базування JSM та JASSM з радіусом дії до 1000 км, розроблені норвезькою компанією Kongsberg спільно з американською Lockheed Martin.\n\nЗагалом Міністерство оборони Японії попросило збільшити витрати на оборонний сектор на 3,6%, до 5,6 трлн ієн ($39,78 млрд) на рік, починаючи з 1 квітня, але повідомило, що ця цифра зросте після розрахунку вартості нових програм закупівель.\n\nПравляча Ліберально-демократична партія у своєму передвиборчому маніфесті до верхньої палати японського парламенту в липні пообіцяла подвоїти витрати на оборону до 2% валового внутрішнього продукту протягом п'яти років. Таке суттєве збільшення оборонного бюджету зробить Японію третьою країною у світі за обсягом військових витрат після США та Китаю.\n\nРаніше прем’єр-міністр Японії Фуміо Кішіда назвав безпеку в Східній Азії «крихкою» після вторгнення росії в Україну, пообіцявши істотно збільшити видатки на оборону.",
    "Японія нарешті змінить закони, які вимагають використання дискет • Mezha.Media": "Міністр цифрових технологій Японії Таро Коно пообіцяв скасувати закони, які вимагають використання дискет і компакт-дисків під час надсилання даних до уряду країни.\n\nПро ці плани було оголошено на 5-й конференції концепції цифрового суспільства в Японії, де була окреслена стратегія майбутніх цифрових державних послуг. Японія має намір піти добре напрацьованим шляхом видачі національних ідентифікаційних номерів – у цьому випадку під назвою MyNumber – для своїх громадян, щоб вони могли отримати доступ до різноманітних державних послуг.\n\nАле оскільки такі послуги за своєю природою передбачають завантаження даних до державних установ, міністр ініціював перегляд законів, які регулюють цей процес подання інформації. Ця спроба виявила понад 1900 нормативних актів, які визначають, як можна ділитися даними з урядом, і, як пояснюється в цьому документі, багато з них вимагають використання дискет або компакт-дисків. Новомодні методи, такі як завантаження інформації через інтернет, не описані, тому технічно заборонені.\n\nВін не перший, хто намагається дати Японії дозу цифрової трансформації. У 2021 році колишній прем’єр-міністр Йосіхіде Суга пообіцяв зменшити використання печаток і факсів. Але час Шуги на вищій посаді був коротким, і його цифрова програма не була виконана.\n\nХоча правила, що вимагають використання дискет, безсумнівно, є архаїчними, Японія не єдина, хто вимагає від громадян використання застарілих технологій. Лише минулого року Південна Корея припинила використання елементів керування ActiveX на деяких державних вебсайтах, відправивши спробу Microsoft наприкінці 1990-х протистояти Java на заслужений відпочинок.",
    "Путін \"відібрав\" у Японії титул країни Вранішнього Сонця (відео)": "Російський лідер заявив, що найсхідніший регіон світу — Камчатка, тому країною Вранішнього Сонця, потрібно називати РФ.\n\nRelated video\n\nПрезидент Росії Володимир Путін вважає, що країною Вранішнього Сонця повинні називати Росію, а не Японію. Про це російський президент заявив 5 вересня, виступаючи на екологічному форумі Камчатки.\n\n\"Взагалі наших сусідів японців і Японію називають країною Вранішнього Сонця\", — сказав Путін.\n\nДалі він почав говорити про те, що на схід від Японії знаходиться Камчатка або Сахалін. Ще на схід знаходиться Нова Зеландія, але і на схід від Нової Зеландії знаходиться Чукотка.\n\n\"А там всього 60 км протока і все, далі вже американський континент. У цьому сенсі країна Вранішнього Сонця — це Росія\", — резюмував Путін.\n\nПершими називати Японію країною Вранішнього Сонця стали китайці, для яких вранці сонце сходило саме з того боку, де розташовувалися японські острови. Мешканцям островів дуже сподобалася ця метафора, і вони почали називати свою країну словосполученням \"Ніппон\" (\"Ніхон\"), яке можна перекласти як \"батьківщина сонця\" або \"схід\". У географічному відношенні ця назва цілком справедлива: Японія — найсхідніша країна на карті світу, і японці зустрічають схід раніше за всіх на планеті.\n\nНагадаємо, в 2018 році Японія відмовилася укладати мирну угоду з Російською Федерацією до вирішення територіальної суперечки щодо Курильських островів. За словами Путіна, на основі цього мирного договору Росія та Японія \"як друзі продовжать розв'язувати спірні питання\" і це, нібито, \"полегшило б розв'язання всіх проблем\", які Японія та Росія як правонаступник СРСР не можуть вирішити 70 років.\n\nФокус також писав, що в Японії почали прибивати ляльок з обличчям Путіна у храмах, щоби накласти на нього прокляття. Після 10 знайдених ляльок поліцейські стверджують, що подібна тенденція може охопити інші міста. За їхніми словами, так місцеві жителі виявляють своє ставлення до російського президента.",
    "бокс виставковий бій Японія 25 вересня": "Ексчемпіон світу у п'яти вагових категоріях, непереможний американський боксер 45-річний Флойд Мейвезер (50 перемог, 27 з них — нокаутом, жодної поразки), який побалував онука дуже дорогим подарунком, в рамках турніру Super Rizin у Сайтамі (Японії) провів виставковий бій проти місцевого бійця змішаних єдиноборств (ММА) Мікури Асакури (16 перемог, 3 поразки).\n\nДо честі японця, який має популярний у своїй країні канал на YouTube, він протримався проти легенди боксу майже два раунди і навіть вразив Мейвезера потужним правим хуком. Але все ж наприкінці другої трихвилинки американець нокаутував Асакуру.\n\nДо речі, одним із очевидців бою в Японії став легендарний філіппінський боксер Менні Пакьяо, який програв Мейвезеру сім років тому у найприбутковішому боксерському поєдинку в історії цього виду спорту.\n\nМенні Пакьяо та Флойд Мейвезер\n\nНагадаємо, що один із найбагатших спортсменів в історії Мейвезер завершив професіональну кар'єру в 2017 році, але час від часу проводить виставкові бої, які приносять йому величезні гроші (лише за участь у пресконференції перед поєдинком із Асакурою американцю заплатили 1,5 млн доларів).\n\n«Кілька мільйонів за хвилину. За цей бій я зароблю приблизно 15--20 млн доларів, — заявив перед поєдинком з Асакурою Флойд Мейвезер. — 20 мільйонів за дев'ять хвилин, непогано! Виставкові бої дають мені можливість мандрувати. Я завжди багато їздив світом, але зараз я розважаю людей по всій планеті. Я не зміг провести справжній бій у Японії, але їм подобається, коли я показую шоу. Вони люблять, коли я приїжджаю та виступаю.\n\nЯ заробляю на цьому величезні гроші. Але, як я вже казав, я не буду терпіти образи. Якби вони завдали якоїсь тілесної шкоди, мені довелося б повністю піти. Я не ставитиму себе в становище, в якому мене жорстоко б'ють. Поки що я не отримую таких ударів, я готовий проводити показові бої\".\n\nФлойд Мейвезер та Мікура Асакура\n\nРаніше «ФАКТИ» повідомляли, що британський суперважковаговик Джо Джойс нокаутував новозеландця Джозефа Паркера і став претендентом на чемпіонський пояс Усика.\n\nФото jp.rizinff.com\n\n6176\n\nЧитайте нас у Telegram-каналі, Facebook та Instagram",
    "Японія розслідує причетність російських хакерів до кібератаки на урядові сайти": "Хакерське угруповання, що підтримує війну проти українців, взяло на себе відповідальність за атаку.\n\nЯпонія розслідує можливу причетність проросійської хакерської групи до кібернападу на декілька урядових вебсайтів. Про це заявив генеральний секретар кабінету міністрів Хірокадзу Мацуно, пише Reuters.\n\nУчора понад 20 сайтів чотирьох міністерств і сайт державних послуг не працювали, однак їхню роботу відновили того ж дня.\n\nЗа словами Мацуно, витоку інформації не зафіксували. Ймовірно, збій в роботі був повʼязаний з DDoS-атакою.\n\nСуспільний телеканал NHK заявив, що відповідальність за атаку взяла проросійська група Killnet.\n\n\"Нам відомо, що хакерська група заявила, що вона стояла за атакою, але зараз ми все ще розслідуємо причину збою, включно з її причетністю\", – сказав Мацуно.\n\nВін додав, що це хакерське угруповання погрожувало кібератаками кільком країнами, і що його повʼязують з урядом Росії.\n\nУ заяві Killnet сказано, що вони вирішили \"вдарити по фінансовій системі Японії, як одній з ключових у світі та одній з головних для блоку західних сил\". Хакери також вивели з ладу соцмережу Mixit, яка висловлювала підтримку Україні.\n\nНа сторінках в соцмережах під назвою Killnet раніше публікувалися заяви на підтримку повномасштабної війни, розвʼязаної Росією.\n\nУ травні італійська поліція запобігла російським хакерським атакам Killnet під час півфіналу і суботнього фіналу конкурсу \"Євробачення\" в Турині, перемогу в якому здобула Україна.",
    "В Японії відкрили гарячу лінію зі штучним інтелектом для виявлення деменції": "Японська телекомунікаційна компанія NTT Communications створила гарячу лінію зі штучним інтелектом для виявлення деменції.\n\nЯк передає Укрінформ, про це повідомляє NHK.\n\nЗаснована на штучному інтелекті послуга телекомунікаційної компанії NTT Communications пропонує тим, хто зателефонував, відповісти на кілька основних запитань.\n\nСистема оцінює тембр голосу, швидкість відповіді, а також сотню інших факторів визначення, чи страждає людина деменцією. Відповідь може бути надано приблизно протягом хвилини.\n\nКомпанія стверджує, що точність цієї послуги становить 93%.\n\nЗазначається, що Японія є однією з країн світу з населенням, що швидко старіє, і одним з результатів цього стало зростання кількості випадків деменції.\n\nЯк повідомляв Укрінформ, британська компанія DeepMind Technologies Limited завдяки штучному інтелекту розшифрувала структуру більш як 200 мільйонів білків, які на сьогодні відомі науці.",
    "Японія та США проведуть перемовини з питань безпеки у Східній Азії": "Про це повідомляє Kyodo News.\n\nЗазначається, що президент США Джо Байден і прем'єр-міністр Японії Фуміо Кісіда планують провести саміт 20 вересня в кулуарах засідання Генеральної Асамблеї ООН.\n\nЛідери США та Японії зокрема обговорять зростання тиску Китаю на Тайвань, загрози ядерних випробувань Північної Кореї та вторгнення Росії в Україну.\n\nКісіда також, ймовірно, також обговорить з Вашингтоном можливість проведення зустрічі G7 наступного року в Хіросімі.\n\nУ виданні додають, що зустріч може бути зведена до коротких переговорів, оскільки Байден уже дав зрозуміти, що поїде до Лондона, щоб відвідати державні похорони королеви Єлизавети II.\n\n2 серпня спікер палати представників США Ненсі Пелосі прибула на Тайвань і запевнила у \"непохитній підтримці з боку США\". На це Китай розпочав військові навчання навколо острова. Спікерка палати представників конгресу США провела символічні зустрічі з керівництвом острівної держави, отримала орден та відвідала музей, що висвітлює боротьбу Тайваню з Китаєм.\n\n5 серпня Пекін заявив, що накладе санкції на спікерку палати представників США Ненсі Пелосі. Згодом влада КНР повідомила і про згортання співробітництва зі США. Після цього Білий дім викликав посла Китаю, аби засудити ескалацію погроз Пекіна та підтвердити, що Сполучені Штати не бажають кризи в Тайвані.\n\n10 червня міністр оборони Китаю Вей Фенхе заявив, що Пекін розпочне війну, якщо Тайвань проголосить незалежність.\n\nСлідкуйте за подіями в Україні та світі разом з Еспресо! Підписуйтесь на Telegram-канал: https://t.me/espresotb",
    "Японія в ООН: вторгнення Росії в Україну порушує статут ООН, а погрози ядерною зброєю є неприпустимими": "Фуміо Кісіда під час виступу на Генасамблеї ООН\n\nКИЇВ. 21 вересня. УНН. Прем’єр-міністр Японії Фуміо Кісіда, виступаючи на 77 Генеральній Асамблеї ООН, засудив вторгнення Росії в Україну як дестабілізацію міжнародного порядку і сказав, що має переважати верховенство права, а не силовий примус. Про це повідомляє УНН.\n\nЦитата\n\n«Вторгнення Росії в Україну — це поведінка, яка порушує філософію та принципи статуту ООН... Цього ніколи не можна терпіти», — сказав Кісіда.\n\nДеталі\n\nКісіда, який родом з Хіросіми, першого міста, яке зазнало атомного бомбардування, також засудив загрозу ядерної зброї з боку Росії.\n\nРосія, після вторгнення в Україну 24 лютого, підняла питання про можливість ядерного удару. Минулого місяця російський дипломат заявив в ООН, що конфлікт в Україні не виправдовує використання Росією ядерної зброї, але Москва може вирішити використати свій ядерний арсенал у відповідь на «пряму агресію» країн НАТО через вторгнення.\n\nКісіда повторив, що він готовий зустрітися з лідером Північної Кореї Кім Чен Ином, щоб вирішити питання щодо ядерної зброї та ракетних програм Пхеньяна, а також викрадення японських громадян десятиліття тому, а також нормалізувати дипломатичні відносини.\n\nНагадаємо\n\nМіністр оборони Ллойд Дж. Остін під час зустрічі з міністром оборони Японії Ясуказу Хамаді заявив, США готові захищати Японію навіть ядерною зброєю.",
    "Як Японії вдалося кількаразово зменшити смертність на дорогах?": "Читайте нас в Telegram Twitter та Instagram\n\nФото: Angela Compagnone / Unsplash\n\nТорік у Японії було зафіксовано найменшу кількість дорожніх аварій з жертвами з 1948 року. В 1960-х, коли в країні почався економічний бум, статистика смертей на дорогах була вшестеро більшою. Bloomberg CityLab пояснює, як Японії вдалося виграти «війну з трафіком», порівнюючи з ситуацією в США.\n\nТак, смертність на дорогах Японії складає 2,2 летальних випадка на 100 тисяч населення, в той час, як у Штатах цей показник сягає 12,7 (в Україні смертність у ДТП співмірна з американською). Загалом за останнє десятиліття майже всі розвинуті країни демонструють зниження ДТП з жертвами, коли в США, навпаки, смертність зросла на 30%.\n\nНадійна і швидка залізниця\n\nЗ 1964 року, коли на маршрут вийшов перший Сінкансен, Японія славиться швидкістю та надійністю залізничного транспорту. Міжміські поїзди курсують настільки часто і долають відстані так швидко, що їхати автомобілем часто не має сенсу. Щогодини від Токіо до Осаки рушає 15 поїздів. 500-кілометрову відстань долають за 2,5 години. Автомобілем дорога займе щонайменше шість годин.\n\nФото: Rikku Sama / Unsplash\n\nДля порівняння, найшвидший в США експрес Acela долає співмірну відстань між Бостоном і Філадельфією вдвічі довше і курсує менш як десять разів на добу.\n\nКвиток на Сінкансен коштує дорожче, ніж пальне для автомобіля, але японці все одно надають перевагу поїздам. У 2019-му японська залізниця перевезла у 13 разів більше пасажирів, ніж американська, при 2,5-разовій різниці в населенні.\n\nТак само добре працює міський рейковий транспорт. Токійський метрополітен налічує 285 станцій. У менших містах також є метро: наприклад, у Фукуоці (населення 1,5 мільйона) метро налічує 33 станції, потяги курсують з інтервалом три-чотири хвилини, й від аеропорту до центру міста можна дістатися за шість хвилин.\n\nФото: Hugh Han / Unsplash\n\nЗ такою транспортною системою потреба в автівці мінімальна. Рівень автомобілеволодіння в Японії — 61 машина на сотню мешканців, у США — 84 на сто. При цьому в середньому японець користується автівкою втричі рідше, ніж американець.\n\nВідсутність паркування на вулицях\n\nЩоб купити автомобіль, японець мусить одержати сяко сьомейсьо — сертифікат, який засвідчує наявність місця для паркування: чи то місце на паркінгу, чи орендований гараж, чи двір приватного будинку. Кинути «ластівку» серед вулиці — не варіант. Витрати та паперова тяганина, пов’язані з отриманням сертифіката, відвертають багатьох від купівлі автівки.\n\nТака політика не лише зменшує кількість автомобілів на вулицях, що саме по собі знижує аварійність, але й значно покращує оглядовість.\n\nФото: Andrew Leu / Unsplash\n\nМікромобілі\n\nУ Європі мікромобілі почали з’являтися на тлі повоєнної економії, але в Японії їхня популярність не зникає. Ця категорія має назву кей-кари. Вони мають жовті реєстраційні номери, і законодавство обмежує їхні габарити, масу та максимальну швидкість. Це можуть бути, зокрема, мінівени або маленькі пікапи.\n\nПриблизно третина продаваних у Японії машин відноситься до сегмента кей-карів. Серед найпопулярніших у країні моделей — Honda N-Box, Suzuki Spacia та Daihatsu Tanto.\n\nФото: Daniel Klein / Unsplash\n\nПорівняно з габаритними автівками, особливо позашляховиками і кросоверами, кей-кари коштують дешевше та зручніші для маневрування вузькими вуличками і тісними паркінгами.\n\nА ще в разі зіткнення ці легкі машини створюють меншу силу удару, а коротка передня частина зменшує сліпі зони водія. Дослідження свідчать, що для пасажирів всередині салону кей-кари так само безпечні, як і повнорозмірні автомобілі.\n\nБезпечне місто\n\nНа додачу можна згадати й особливості планування японських міст. Вузькі вулиці не дозволяють розігнатися, та й обмеження швидкості доволі суворі: 30-40 км/год. Менші вулички зазвичай не мають тротуарів і передбачають спільний рух водіїв, пішоходів і велосипедистів.\n\nФото: Shika Chen / Unsplash\n\nЧимало чинників випливають з особливостей японської культури, зокрема з пріоритету колективного блага над індивідуальним. Так, звичка відпускати дітей самих з малого віку та популярність піших прогулянок свідчить про те, що вулиці безпечні. Про це культурне явище ми вже писали докладно в цьому матеріалі.\n\nПро міську культуру Японії читайте також:",
    "Японія – українським дітям": "Відомий японський сучасний художник із Лос-Анджелеса Сей Шимура, співзасновник японської громадської некомерційної організації Kids Earth Fund, та його колеги відвідали Львів у серпні 2022 року. У співпраці зі Школою мистецтв Вільних і Небайдужих KEF охопив мистецькими майстер-класами близько 100 дітей.\n\nРаніше Фонд також провів майстер-класи із маленькими українцями, евакуйованими до Польщі. Тож всього наразі діяльністю Фонду охоплено понад 400 українських дітей, проведено 24 майстер-класи.\n\n«До організації майстер-класів долучилося багато українців, багато японців доклалися фінансово. Kids Earth Fund – маленька організація, але ми робимо те, що не може зробити держава, підтримуючи дітей. Хотілося б плекати дружбу з українцями, народженими в цей час, і підтримувати ці зв’язки ще довгі роки» – каже Харумі Торі, співзасновниця KEF.\n\nТакож у Львові Kids Earth Fund створив мурал на підтримку Перемоги України. Символ було розроблено та намальовано Сей Шімурою разом з українськими дітьми. Проект став можливим за повної підтримки Національного лісотехнічного університету.\n\nУ KEF прагнули створити мистецьке графіті, аби їхні найщиріші побажання миру і перемоги Україні побачили якомога більше українців. Проект графіті був знаковим для KEF. Адже мурал ще тривалий час лишатиметься для львів’ян нагадуванням про дружбу і підтримку Японії.\n\nНаціональний лісотехнічний університет люб’язно запропонував для проекту стіну на майданчику. Сей Шімура намалював мистецький символ, а діти зі Школи Вільних і Небайдужих намалювали навколо нього картини.\n\n«Я щиро сподіваюся, що мистецький мурал запалить надію на мир у серцях українських людей, і ще довго служитиме символом дружби з Японією», – каже Харумі Торі. Вона впевнена в тому, що мистецтво може зцілити, залікувати рани та дати дітям шанс на щасливе майбутнє.\n\nПід час зустрічі представників Фонду із ректором Національного лісотехнічного університету Володимиром Загорським було обговорено можливі напрямки подальшої співпраці, досягнуто домовленостей у трьох сферах: наукова співпраця, розвиток Музею деревини НЛТУ та профорієнтаційна робота із дітьми.\n\nДелегація із Японії також відвідала ботанічний сад Університету та запропонувала допомогу у збільшенні колекцій рослин і дерев саме японськими видами.\n\nЕкспонати Музею деревини НЛТУ надихнули японських митців на плани розвитку нового напрямку майстер-класів для дітей – арт-роботи із деревом. Також було окреслено напрями подальшої співпраці щодо відродження Лісової шкоди Університету.\n\nВ НЛТУ також особливо відзначили важливість подарунку гостей – чудового графіті, яке прикрашатиме стіну біля одного із гуртожитків Університету.\n\nАвтор емблеми Сей Шімура — концептуальний митець змішаної техніки та сучасний дизайнер із Лос-Анджелеса, Каліфорнія. Сей народився в Токіо, виріс у Нью-Йорку і отримав ступінь мистецтва в Інституті Пратта. Завдяки знайомству Сея з різними містами та культурами, його мистецтво природним чином відображає популярну культуру, зачіпаючи такі теми, як споживацтво та капіталізм. Смілива образотворча художня графічна естетика та органічна текстурна якість його робіт створюють своєрідний діалог між мистецтвом і дизайном. Він також є співзасновником KEF і представником KEF в Америці.\n\nА зорганізували співпрацю KEF та НЛТУ відома в Японії українська художниця Зоя Скоропаденко та її давня знайома – екологічний адвокат Софія Шутяк.\n\nКілька років тому, після трагедії на Фукусімі, Зоя Скоропаденко, яка багато років співпрацює з Японією, разом з Посольством України в Японії та українським послом Ігорем Харченком, відкрила свою символічну скульптуру, аби морально підтримати людей, постраждалих від цунамі та атомної катастрофи, своїм мистецтвом. Відтоді у місті Сома, в провінції Фукусіма, знаходиться скульптура «The Hope», маленька пташка Надії, котра сіла на голий велетенський камінь, аби розпочати нове життя.\n\nВ ті дні, коли Зоя встановлювала скульптуру, місто Сома нагадувало пустелю – людей на вулицях майже не було. Однак вже за кілька років місто відродилося, Фукусіма повернула свій статус туристичної префектури. Цьому неабияк сприяла і популярність пташки-скульптури, яка приносить успіх, зараз сотні людей з усієї країни приходять до неї, аби доторкнутися «на щастя».\n\n«Зараз настала черга Японії морально підтримати українців своїм мистецтвом. Сподіваюся, що їхній мурал теж стане популярним, вулиці Львова переповнюватимуть туристи, і люди приходитимуть сфотографуватися біля японського графіті «на щастя», – каже Зоя Скоропаденко.\n\nЯпонсько-український мурал будь-хто з мешканців та гостей Львова може побачити на стіні за адресою вул. Ген. Чупринки, 114.\n\nЗ моменту заснування у 1988 році в Японії, KEF спонсорує та розповсюджує художнє приладдя, книжки з картинками та інші пожертви для дітей у всьому світі, які страждають від наслідків війни, бідності та стихійних лих. Найбільше зусиль приділяють підтримці психічного здоров’я дітей за допомогою мистецтва. Співробітники фонду відвідують різні країни світу, де відбулися трагічні події та проводять для постраждалих дітей мистецькі майстер-класи.\n\n«За допомогою мистецтва діти можуть розмовляти зі своїм серцем, малюючи, щоб відкрити своє справжнє Я, і зрештою вони можуть впевнитися у своєму майбутньому, зрозуміти важливість самовираження. Через малюнки вони поширюють свої думки і образи на художніх виставках, що проводяться по всьому світу, наприклад у Музеї Помпіду у Франції, колишній штаб-квартирі СОТ і Національному центрі мистецтв Токіо», – розповідають у KEF.\n\nЗа весь час існування Фонд провів понад 3000 виставок та перфоменсів у світі.\n\nKEF також заснував «Kids Earth Homes» — установи для потребуючих дітей у Камбоджі, Хорватії, Таїланді, В’єтнамі тощо. KEF працює понад 34 роки під девізом «ДІТИ ДОПОМАГАЮТЬ ДІТЯМ» і надає матеріальну та нематеріальну підтримку дітям у всьому світі. Картини, намальовані під час мистецьких майстер-класів, а також подаровані дітьми, використовуються для дизайну різних виробів, прибуток від продажу яких іде на підтримку дітей у всьому світі.\n\nУ 2018 році KEF був номінантом у фінальному короткому переліку претендентів на Нобелівську премію миру.\n\nФото – NLTU.edu.ua, Harumi Torii, Софії Шутяк та Школи мистецтв вільних та небайдужих",
    "Японія звинуватила РФ у небажанні підписувати підсумковий документ після ядерної конференції": "Японія звинуватила Росію в тому, що конференція за Договором про нерозповсюдження ядерної зброї (ДНЯЗ) завершилася без підписання підсумкового документа.\n\nПро це заявив прем'єр-міністр Японії Фуміо Кісіда, повідомляє РБК-Україна з посиланням на прес-службу Міністерства інфраструктури України.\n\n\"Вкрай прикро, що консенсус не був досягнутий через опозицію однієї країни, якою є Росія\", - сказав Кисида журналістам.\n\nРосія виступила проти остаточного проекту документа за підсумками конференції з розгляду дії ДНЯЗ, яка тривала близько місяця в Нью-Йорку.\n\nЗа словами прем'єр-міністра Японії, створення Договору про нерозповсюдження ядерної зброї є єдиним реалістичним підходом до відмови світу від ядерного озброєння.",
    "В Японії тільки планують відмовитись від дискет — SUNDRIES": "Японія оголосила війну дискетам. Про це глава місцевого Мінцифри Таро Коно написав у “Твіттері”.\n\nЗа словами міністра, понад 1900 підприємств, організацій та установ, що працюють у країні, вимагають від людей подавати форми і заяви за допомогою старих пристроїв, таких як дискети, компакт-диски тощо. Тепер правила вирішено змінити. Дискети підлягають скасуванню, а документи мають передаватися через Інтернет.\n\nДопомагаємо нашим захисникам: ДОПОМОЖЕМО ЗІБРАТИ 45 ТИС. ГРН НА ТАКТИЧНІ АПТЕЧКИ ДЛЯ ЗСУ\n\nОдна з причин такого рішення – серія резонансних випадків втрати дискет. Зокрема, 27 грудня минулого року поліція Токіо зізналася у втраті персональних даних 38 громадян. Ці люди подали заяви на отримання державного житла в токійському районі Мегуро, і уряду було необхідно уточнити в поліції, чи не пов’язані заявники зі злочинним угрупованням. Під час перевірки дані громадян передавалися на дискетах.\n\nЩойно про втрату стало відомо, суспільство зазнало справжнього шоку. Люди не могли повірити в те, що держслужби досі користуються таким антикваріатом. Інший приклад використання дискет описали журналісти Nikkei, за словами яких в одному лише банку “Ямагата” понад 1000 клієнтів використовували зазначений раритет для передавання даних про зарплату співробітників.\n\nКілька днів тому одна організація в Японії провела невелике опитування 300 осіб віком від 15 до 29 років. Виявилося, що майже 20% молодих людей користуються дискетами, на відміну від Китаю, молодь якого насилу може описати цю архаїку минулих часів.\n\nДатою народження комп’ютерних дискет вважається 1971 рік. Їхній розмір у той час становив немислимі нині 32″. Згодом габарити стараннями IBM були зменшені вчетверо, до 8″.\n\nУ 1981 році Sony вперше випустила класичний 3,5-дюймовий диск, який широко використовувався у виробництві. У 1984 році відомий комп’ютер MAC від Apple був оснащений 3,5-дюймовим флоппі-дисководом.\n\nУ дев’яності дискети були на піку популярності (так, у 1996 р. їхня кількість оцінювалася в 5 млрд штук). Ближче до нульових легко пошкоджувані дискети з об’ємом пам’яті лише 1,44 Мб були швидко витіснені більшими і надійнішими продуктами (такими як USB-флешки тощо).\n\nУ 2011 році Sony заявила про остаточне згортання виробництва дискет. Проте, навіть через 11 років японці продовжують залежати від застарілого рішення. Виною всьому – місцева бюрократія (так, один відповідальний за управління держфондами високопоставлений член уряду в бесідах з журналістами і телевізійниками неодноразово підкреслював “виняткову надійність дискет”).\n\nЕнергійний міністр цифровізації Таро Коно вирішив покласти край “порочній практиці” і закликав колег не соромитися “крокувати в розвинене суспільство”. Напередодні функціонер використав щодо дискет словосполучення “оголошення війни” і закликав почати негайну утилізацію раритетних аксесуарів. Альтернативою дискетам Коно вважає хмарні рішення та інші сучасні онлайн-технології.\n\nДискети – не єдиний “антикваріат”, який досі використовується в Японії. Деякі підприємства та урядові установи наприкінці 2022 року надсилають документи факсом замість електронної пошти, а більшість вебсайтів міжнародних компаній, які працюють у Японії, змінюють дизайн, щоб відповідати вподобанням місцевої публіки (так, японський Yahoo виконаний у стилістиці нульових).\n\nСтарі фліп-телефони, що вийшли з ужитку в більшості розвинених країн планети, досі зберігають популярність у Японії. У школах вчителі, старші за 40 років, майже не користуються смартфонами. Більшість педагогів із цієї вікової категорії носять “фліпи” на шиї, керуючись міркуваннями практичності.",
    "США перекинули до Японії установки HIMARS з далекобійними ракетами": "Сполучені Штати мають намір залишити широкий перелік озброєння в Японії за підсумком навчань, що завершилися, і використовувати їх для спільних тренінгів з союзниками по НАТО.\n\nПро це повідомляє РБК-Україна з посиланням на Japan Today .\n\nКомандувач vухопутними військами США на Тихому океані генерал Чарльз Флінн зазначив, що США не поспішають виводити ракетні установки та інше обладнання з баз японської армії на березі Східно-Китайського моря навіть після того, як спільні навчання закінчилися.\n\n\"Деяке обладнання ми просто залишимо тут, до наступних спільних навчань\", - зазначив Флінн під час відвідування бази сухопутних сил самооборони Японії на острові Амамі-Осіма.\n\nДо кінця 2022 року на островах заплановано ще кілька спільних навчань. В Японії залишаться ракетні системи HIMARS з далекобійними ракетами, протиракетні радари та ін.",
    "Японська єна обвалилася до мінімуму за 24 роки і становить 139,68 за $1": "Єна впала до найнижчого рівня з 1998 року. На торгах у четвер, 1 вересня, японська валюта впала на 0,5% до 139,68 за $1, пише Bloomberg .\n\nКлючові факти\n\nОсновною причиною знецінення японської валюти стала розбіжність між надмʼякою грошово-кредитною політикою Банку Японії та очікуваннями подальшого посилення політики ФРС США з метою зупинити зростання інфляції, яка досягла максимуму за чотири десятиліття.\n\n«Ми дуже уважно стежимо за коливаннями валютних курсів. Швидкі рухи на валютних ринках небажані», – повідомив головний секретар кабінету міністрів Хірокадзу Мацуно.\n\nВостаннє Японія підтримувала валюту під час азіатської фінансової кризи 1998 року, коли вона досягла 146 єн за $1.\n\nРаніше регулятор Японії втручався на рівні близько 130 єн за $1.\n\nРозрив у прибутковості з поправкою на інфляцію між США та Японією збільшився, наблизившись до найвищого рівня цього року. Цей так званий розрив реальної прибутковості був причиною слабкості єни, оскільки інвестори шукали привабливіші доходи у США порівняно з Японією.\n\nКонтекст\n\nЕкономісти здебільшого очікують, що Банк Японії дотримуватиметься своєї програми помʼякшення грошово-кредитної політики до закінчення терміну повноважень Куроди у квітні, навіть якщо це викличе подальше ослаблення єни.\n\nПадіння валюти сприяє зростанню інфляції в Японії, і премʼєр-міністр Фуміо Кісіда вжив заходів, таких як субсидії на бензин, щоб стримати витрати на енергію, оскільки компанії та домашні господарства скаржаться на підвищені ціни.\n\n29 серпня долар досяг 20-річного максимуму порівняно з іншими основними валютами після того як глава Федеральної резервної системи (ФРС) Джером Павелл дав зрозуміти, що процентні ставки залишатимуться на високому рівні протягом більш тривалого часу, щоб знизити стрімке зростання інфляції.\n\nДолар виріс на 0,8%, до 138,81 єни, досягнувши найвищого рівня з 21 липня, тоді як офшорний юань впав до нового дворічного мінімуму 6,9321 за $1.\n\nУ пʼятницю Павелл заявив на конференції центральних банків, що ФРС підніме ставки настільки високо, наскільки це необхідно для обмеження зростання, і буде тримати їх на цьому рівні «на деякий час», щоб знизити інфляцію, яка більш ніж втричі перевищує намічені ФРС 2%.\n\nГрошові ринки відреагували збільшенням ставок на більш агресивне підвищення ставки ФРС у вересні, причому шанси на підвищення на 75 б.п. наразі становлять близько 70%.",
    "Головне за ніч. Понеділок, 26 вересня": "Відбиті атаки противника на Донеччині, вибухи в Бєлгородській області, занепокоєність Японії, перемога правих на виборах в Італії.\n\nЦієї ночі сирени повітряної тривоги лунали переважно в східних і південних областях.\n\nГенеральний штаб Збройних сил України повідомляє, що Ростовську область РФ закрили на вʼїзд і виїзд, на окупованих територіях України росіяни вручають повістки. Водночас противник намагається реалізувати оголошений незаконний \"референдум\" на тимчасово окупованих територіях України.\n\nУпродовж минулої доби підрозділи Сил оборони відбили атаки противника в районах населених пунктів Спірне, Соледар, Майорськ, Бахмут, Підгородне, Виїмка, Курдюмівка, Зайцеве, Новомихайлівка, Первомайське, Кам’янка, Побєда та Павлівка. Авіація Сил оборони завдала 33 удари. Підтверджено ураження 25 районів зосередження живої сили і військової техніки ворога та восьми позицій зенітних ракетних комплексів. Крім того, підрозділи протиповітряної оборони знищили один літак Су-25, вертоліт Мі-8 та 2 БПЛА.\n\nБільше про оперативну обстановку станом на ранок 26 вересня – у нашій новині.\n\nГенштаб також інформує, що загальні бойові втрати Росії з 24 лютого до 26 вересня орієнтовно становлять 57 200 осіб. За вчора Сили оборони ліквідували 500 ворогів.\n\nНайбільших втрат противник зазнав на Краматорському та Донецькому напрямках.\n\nПро інші втрати противника – в новині.\n\nРобота щодо наступних обмінів полоненими з Росією триває, заявив у вечірньому відеозверненні президент України Володимир Зеленський.\n\n\"Хоч би як було складно, ми маємо звільнити всіх наших людей, усіх українців. Не забуваємо ні про кого. Але все ж пам’ятаємо: це непросто, це вимагає зусиль багатьох людей, і це прямо пов’язано із ситуацією на передовій. Наші активні дії – це зокрема й збільшення тих, кого ми можемо обміняти. Що більше російських солдатів будуть затримані українськими силами, то швидше ми зможемо звільнити наших воїнів, наших героїв з російського полону\", – сказав президент.\n\n\"І хоч би що відбувалося цього тижня в Росії, хоч би які кроки планувала держава-терорист – політичні чи військові – завдання нашої держави, завдання України, не можуть змінитися: ми воюємо за життя і свободу для всіх українців\", – додав Зеленський.\n\nВін також зазначив, що цього тижня буде нова хвиля української \"дипломатичної активності\".\n\nДетальніше – в новині.\n\nЦієї ночі російська армія знову атакувала Одеську область безпілотниками-камікадзе. Два з них влучили в обʼєкт військової інфраструктури, один був знищений ППО.\n\n\"Внаслідок масштабної пожежі і детонації боєприпасів організовано евакуацію цивільного населення. Попередньо, за даними ОК \"Південь\", постраждалих немає\", – повідомив речник ОВА Сергій Братчук.\n\nУночі 26 вересня російська армія завдала ракетного удару по Запоріжжю і селищу в Запорізькому районі. Є руйнування обʼєкта інфраструктури.\n\nВнаслідок влучань виникли загоряння, постраждалих, за попередніми даними, немає.\n\nУ Дніпропетровській області окупанти всю ніч били по Нікопольському району з реактивних систем залпового вогню та важкої артилерії. По Нікопольській, Марганецькій, Червоногригорівській та Мирівській громадах били девʼять разів, прилетіли майже 130 російських снарядів.\n\nУ місті Шебекіно в Бєлгородській області Російської Федерації увечері 25 вересня прогриміли вибухи.\n\nМешканці припускають, що звуки вибухів пролунали внаслідок детонації ракети, яку російські окупанти, ймовірно, намагалися запустити у бік України. Очевидці пишуть, що схожа ситуація зі \"самознищенням снаряда\" сталася вже не вперше.\n\nЯпонія застосувала додаткові антиросійські санкції. Уряд вирішив заборонити експорт товарів, повʼязаних із хімічною зброєю. До санкційного списку додали 21 російську організацію, зокрема наукові лабораторії.\n\nТакож Японія \"глибоко стурбована\" можливим застосуванням ядерної зброї. \"Японія глибоко стурбована можливістю використання ядерної зброї під час вторгнення в Україну\", – зазначили в кабінеті міністрів.\n\nНагадаємо, 21 вересня у зверненні щодо оголошення мобілізації Путін вчергове погрожував застосувати ядерну зброю. Міністр закордонних справ Сергій Лавров у ООН теж заявив, що Москва захищатиме \"свої\" території, якими вона вважатиме і окуповані частини України після псевдореферендума, всіма способами, в тому числі й із застосуванням ядерної зброї.\n\nВ Італії вперше з часів Другої світової війни на виборах перемогла коаліція правих партій. Уряд може вперше очолити жінка – Джорджія Мелоні.\n\nПартія Мелоні – \"Брати Італії\" – має найвищу підтримку – близько 26%. Її союзник – \"Ліга\" Маттео Сальвіні – набрала близько 9%, хоча чотири роки тому мала аж 17%. Партія Сільвіо Берлусконі набрала 8%. Правий блок може отримати більшість в обох палатах парламенту, що потенційно дасть Італії шанс на політичну стабільність після років крихких коаліцій.\n\nМелоні пообіцяла підтримувати політику Заходу щодо України і не ризикувати з крихкими фінансами Італії. У минулому вона висловлювала євроскептицизм, а її союзники, особливо Сальвіні, мають неоднозначно прихильні погляди щодо Росії і Путіна. Однак поживемо – побачимо.\n\nНайповніша картина сьогоднішнього дня обов’язково буде на нашому сайті.\n\nТримаймося і наближаємо Перемогу!",
    "День завершення Другої світової війни: 77 років тому Японія, переживши два атомних бомбардування, підписала акт про капітуляцію": "День завершення Другої світової війни: 77 років тому Японія, переживши два атомних бомбардування, підписала акт про капітуляцію 2 вересня, 06:50 Міністр закордонних справ Японії Мамору Сігеміцу підписує акт про капітуляцію на борту авіаносця Міссурі у присутності американського генерала Річарда Сазерленда (Фото:Army Signal Corps photographer LT. Stephen E. Korpanty; Naval Historical Center Photo)\n\n77 років тому, 2 вересня 1945 року, на борту американського лінкора Міссурі було офіційно підписано акт про капітуляцію Японії — це подія, яка завершила Другу світову війну.\n\nДокумент підписали, з одного боку, члени делегації Японської імперії на чолі з міністром закордонних справ Японії Мамору Сігеміцу, а з іншого – представники союзних держав (США, Китайської Республіки, Великої Британії, СРСР, Австралії, Канади, Франції, Нідерландів та Нової Зеландії).\n\nВідео дня\n\nЩе 26 липня 1945 року три держави — Велика Британія, США та Китайська республіка — виснули Японії вимогу про беззастережну капітуляцію, в іншому разі обіцяючи імперії «швидке та повне знищення» (prompt and utter destruction). Цей ультиматум оприлюднили у вигляді спільної декларації трьох країн на Потсдамській конференції. То була третя (і остання) офіційна зустріч лідерів найбільших держав антигітлерівської коаліції у Другій світовій війні — Йосипа Сталіна, Гарі Трумена та Вінстона Черчілля (якого потім на конференції змінив його наступник Клемент Еттлі).\n\nНа той час японський флот втратив левову частку своєї могутності, а бомбардування об'єктів японської промисловості та знищення торгових кораблів призвело до руйнації військової економіки країни. Використання вцілілих японських військових кораблів було серйозно обмежене через дефіцит палива.\n\nОднак Японська імперія відкинула ультиматум, заявивши про намір продовжувати бої, хоча японські лідери тим часом таємно просили СРСР — як формально нейтральну сторону — виступити посередником для укладання миру на більш вигідних для Японії умовах. Радянський Союз, своєю чергою, таємно готувався до офіційної війни з Японією — кроку, про який союзники домовилися раніше на Тегеранській та Ялтинській конференціях.\n\n6 серпня 1945 року США, реагуючи на відмову Японії від ультиматуму про здачу, скинули атомну бомбу на місто Хіросіма, а 9 серпня ще одна така бомба була підірвана над містом Нагасакі. Єдине в історії бойове застосування ядерної зброї забрало, за різними оцінками, від 129 тис. до 226 тис. життів.\n\nІнфографіка: НВ\n\nКрім того, 8 серпня 1945 року СРСР оголосив війну Японії і 9 серпня почав т.зв. Маньчжурську операцію - вторгнення на підконтрольні японській стороні материкові частини імперії, включаючи маріонеткову «державу» Маньчжоу-Го та територію Північної Кореї.\n\nНа цьому тлі і з урахуванням наслідків атомних бомбардувань японська влада (зокрема прем'єр-міністр Японії Кантаро Судзукі і голова МЗС Того Сігенорі) схилилися до рішення про те, що японський уряд все ж таки має припинити війну.\n\nЯпонська імперія оголосила про свою капітуляцію 15 серпня 1945 року, а за день до цього такий крок підтримав японський імператор Хірохіто. У своєму зверненні до військових через два дні він заявив: «Безглуздо збільшувати руйнівні наслідки війни до такого ступеню, щоб зрештою під загрозою опинилися б самі основи існування імперії». Однак частина японських воєначальників відмовлялася капітулювати: раніше Японія ще не програвала таких масштабних воєн, її територію ніколи не окупували. Тому деякі з японських підрозділів не складали зброї аж до пізньої осені 1945 року.\n\nФормальний акт про капітуляцію Японії був підписаний 2 вересня 1945 року на борту американського лінкора Міссурі в Токійській затоці. З того часу ця дата вважається днем закінчення Другої світової війни — найільш смертоносного конфлікту в історії людства, жертвами якого стали від 70 млн до 85 млн осіб.\n\nДелегація Японської імперії на борту авіаносця Міссурі перед підписанням Акту про капітуляцію / Фото: Naval Historical Center Photo\n\nНезабаром після капітуляції Японської імперії розпочалося розслідування її воєнних злочинів. Токійський процес (Міжнародний військовий суд для Далекого Сходу) - суд над японськими військовими злочинцями - проходив з 3 травня 1946 по 12 листопада 1948 року.\n\nОбвинуваченими були 29 осіб, здебільшого з-поміж вищого військового та цивільного керівництва Японської імперії, проте жоден з них не був членом імператорської сім'ї. Семеро обвинувачених, включаючи двох колишніх прем'єр-міністрів Кокі Хірота та Хідекі Тодзіо, були засуджені до страти через повішення та страчені 23 грудня 1948 року на подвір'ї в'язниці Сугамо в Токіо. 15 обвинувачених засудили до довічного ув'язнення, ще трьох - до різних термінів. Двоє обвинувачених померли під час процесу, один був визнаний неосудним у зв'язку з психічним захворюванням, ще один (колишній прем'єр-міністр Фумімаро Коное) - покінчив життя самогубством напередодні арешту.\n\nПриєднуйтесь до нас у соцмережах Facebook, Telegram та Instagram.",
    "Туфлі до шаровар не личать": "Наприкінці ХІХ століття в Японії було одночасно проведено кілька реформ. З них шість вважалися основними. Менш, ніж за десять років Японія перетворилася з відсталої острівної країни на потужну Імперію. Саме ті реформ у ХІХ столітті за десять років (!) зробили її такою, як ми її знаємо зараз!\n\nЯпонія. Культурна реформа\n\nВ якості офіційного і повсякденного одягу було обрано європейські костюми. Кімоно лишилося одежею для дому та вбранням на традиційні свята. Власне, японці відтоді так і лишилися єдиними азіатами, на яких європейські костюми сидять, як на англійцях.\n\nКадрова реформа в Японії\n\nБуло знищено кастовий, винятково азіатський, принцип призначення на посаду, коли син посадовця міг стати посадовцем, а син рибалки – тільки рибалкою.\n\nОдночасно було введено обов’язкове тестування (це у ХІХ столітті!) рівня освіти. Людина могла не мати університетського диплому – це і не вимагалося – вимагався рівень знань. Також одразу ввели обов’язкове постійне (!) навчання будь-кого, хто призначався на посаду. Така практика в Японії існує і дотепер. Тобто в результаті кадрової реформи, вперше в історії Японії було створено соціальні ліфти для всіх. До ХІХ століття талановита людина не самурайського походження могла реалізувати себе тільки в бандитських угрупованнях якудза, або, якщо дуже поталанить, – в якості священника-буддиста.\n\nЯпонія. Юридична реформа\n\nВ Японії з’явилася поліція британського зразка, що залишилася незмінною і дотепер. Самураї були позбавлені права на т.зв. «пробу меча» – права на вбивство будь-кого, нижчого за статусом. Їм також було заборонено з’являтися у місця скупчення людей зі зброєю. Ті, хто не бажав виконувати нові закони, каралися смертю. І таким впертим дуже таланило, якщо вони встигали зробити сеппуку (харакірі) до приходу поліції.\n\nВійськова реформа в Японії\n\nЯпонці тоді просто скопіювали британську армію. Самурайська катана в армію повернулася пізніше – на початку ХХ століття – в якості антуражу. Офіцери-самураї за походженням, носили її і до того, але це вважалося нестатутним доповненням до однострою. Офіційно в армію японський меч повернули лише перед Русько-Японською війною.\n\nЯпонія. Харчова реформа\n\nІмператорський уряд почав стимулювати японців до вирощування худоби та вживання м’яса. Більше того – одразу почали вводити у раціон, іноді примусово, старви, притаманні саме кухням західного світу. І якщо до негативного сприйняття нововведень пересічними японцями Імперія ставилася поблажливо, спротив еліти придушували зі справжньою японською жорстокістю та впертістю.\n\nЩо цікаво, саме прості японці – селяни, рибалки, городяни – зберегли у культурі сучасної Японії всі три різновиди уклонів в якості привітання та багато чого іншого, що приємно відрізняє саме японців. Вони же зберегли і славетне «ірасяй», дослівно: «Будьте присутні», яке чомусь перекладають як «Раді вас бачити».\n\nМовна реформа в Японії\n\nЦе реформа середини VІ століття нашої ери. Її можна вважати першою загальнодержавною. Японія ввела в якості офіційного шрифту «кàндзі», тобто китайські знаки, або ієрогліфи. Зверніть увагу! Японці не почали говорити чужою мовою, а саме інтегрували найбільш розповсюджену писемність у тій частині світу до своєї мови!\n\nТоді вони стикнулися із суттєвою проблемою: куди діти два свої шрифти хірагану та катакану, що вже існували на той час. Вихід був простим і геніальним. Катаканою позначалося верхнє (китайське) читання ієрогліфа та всі слова іншомовного походження. Хіроганою – нижнє читання ієрогліфа, японське. Ієрогліфи в мову інтегрували так, щоб частини китайських читань давали японський відповідник. А хірогана вказувала, якою саме частиною мови є ієрогліф: іменником, прикметником або дієсловом. Кàндзі, що не інтегрувалися у мову, не використовували. Саме тому китайці, якщо вони із Гонконга або Тайваня, можуть зрозуміти, що їм пише японець. А от розмовляти – тут треба окремо вивчати мову одне одного.\n\nЩо цікаво, коли Китай під час своєї культурної революції (1966-1976 роки) спростив написання ієрогліфів, японці лишили старокитайське написання. Чому? Тому, що Тайвань та Гонконг були цивілізаційно та технічно більш розвинені, ніж тодішня комуністична імперія Мао.\n\nЧому наведено саме цей приклад\n\nРеформи, якщо це саме реформи – мусять мати на меті не зміни з метою збагачення сьогодні групи людей і не продаж позицій своєї країни, задля кредитів чи преференцій. Метою реформ може бути тільки культурний та технологічний розвиток країни, її інтеграція у глобальний світ.\n\nЩе раз: навіть в умовах ХІХ століття, маючи значні, з позиції ХХІ століття, обмеження у швидкості розповсюдження інформації та технологій, шалений військовий спротив власної еліти і повну інфантильність населення, середньовічна феодальна (!) країна перетворюється на передову у своєму регіоні за десять років!\n\nА знаєте, що об’єднує цю історію із нашою? Російська загроза! Загроза, про яку японці пам’ятали і пам’ятають щоденно.\n\nФото: Reuters\n\nЧужому навчайтесь: досвід США\n\nЧужому навчайтесь: досвід Держави Ізраїль\n\nСподобався матеріал? Підтримай \"Український інтерес\". Інформаційний фронт, знання – це важливо. Приватбанк 5457 0822 9082 5491 Монобанк 4441 1144 0359 2361 PayPal – [email protected]",
    "Жіночий ЧС: Сербія переграла Японію, поразка Франції": "Кожен день по одному матчу та всі ігри плейоф наживо на XSPORT",
    "Хліб без скоринки створили у Японії — Шуба": "Такий продукт допоможе зменшити кількість відходів. Насамперед серед тих, хто обрізає кірку для бутербродів та сендвічів.\n\nНайбхлібнішими країнами в світі вважають Німеччину та Італію. Щодо італійського хліба, то їхню фокачу також можна вважати хлібом без скоринки. Але вона не дуже підходить для бутербродів.\n\nУ Японії сендвічі обожнюють. Причому готують їх виключно з мʼякушем, кірка викидається. І для багатьох це обурливо. Цікаво, що в цій азійській країні хліб не їли до кінця 18-го століття. Тепер Японія в хлібній індустрії одна з перших у плані креативних виробів.\n\nСаме там, на кухні популярного токійського готелю, було випечено перший хліб без скоринки. Вірніше, скоринка є, але вона дуже тонка й біла, пише Оdditycentral.com.\n\nФото: odditycentral.com\n\nЗа основу взяли легендарний хліб молочний шокупан. Токійський шеф-кухар Сугімото та його команда в Imperial Hotel витратили шість місяців на розробку інноваційного виду хліба. Повідомляється, що скоринку в цього хліба видаляти не потрібно. У сендвічах ви її просто не відчуєте, а отже, кількість хлібних відходів значно скоротиться.\n\nФото: odditycentral.com\n\nСугімото не розкрив весь секрет свого нового хліба, але сказав, що він випікається повільно за нижчої температури, ніж звичайний хліб шокупан. Тому хліб не засмажений з білою та вологою текстурою.\n\nНовий хліб та бутерброди з ним подаватимуть гостям готелю Imperial Hotel з 1 жовтня. Цей досвід може поширитися на інші готелі та хлібопекарні.",
    "Німеччина націоналізує активи \"Газпрому\": платити Росії компенсацію не мають наміру": "Німеччина планує забрати управління Securing Oil for Europe (SEFE), раніше – \"Газпром Німеччина\", дочірня компанія російського енергетичного гіганта \"Газпром\". Фактично це означає націоналізацію російських підприємств.\n\nВідео дня\n\nЯк повідомляє Der Spiegel із посиланням на джерела, \"після націоналізації дюссельдорфської енергетичної групи Uniper федеральний уряд планує подальші радикальні інтервенції на газовому ринку Німеччини\". SEFE, який вже знаходиться під федеральною опікою, також має бути переданий державі.\n\nDer Spiegel повідомив, що акція пов'язана з порятунком великого німецького імпортера газу VNG, який підписав великий контракт на постачання газу з Gazprom Germania, і що \"Росія більше не постачає його, тому VNG має купити заміну за величезні гроші\". на спотових ринках\".\n\nНаприкінці серпня газета Die Welt повідомила, що німецька влада таємно створила холдингову компанію для націоналізації берлінської дочірньої компанії \"Газпрому\".\n\nЗа даними видання, ведуться переговори між владою Німеччини, землі Баден-Вюртемберг, містами Саксонії та фірмами. Конфіскація, яку Берлін розглядає як забезпечення національного газопостачання, передбачає \" будь-яких компенсаційних виплат із боку федерального уряду російським власникам \" .\n\nOBOZREVATEL повідомляв раніше про те, що уряд Німеччини взяв під свій контроль \"дочок\" російської \"Роснефти\" Rosneft Deutschland GmbH та RN Refining & Marketing. Так, Федеральне мережеве агентство отримало контроль над акціями трьох нафтопереробних заводів (НПЗ): Schwedt (Шведт), Miro (Карлсруе) та Bayernoil (Фобург).\n\nТільки перевірена інформація в нас у Telegram-каналі Obozrevatel та у Viber. Не ведіться на фейки!",
    "Японія збирається скасувати деякі візові вимоги в жовтні, щоб стимулювати туризм": "КИЇВ. 15 вересня. УНН. Очікується, що Японія скасує візові вимоги для деяких туристів і скасує обмеження на щоденне прибуття в жовтні, оскільки вона прагне отримати вигоду від відновлення світового туризму. Про це повідомляє японська медіакомпанія Nikkei, передає УНН.\n\nДеталі\n\nПісля зміни Японія не потребуватиме віз для короткострокових мандрівників зі Сполучених Штатів та деяких інших країн, а також скасує обмеження на щоденний в’їзд у 50 000 осіб.\n\n\"Очікується, що прем’єр-міністр Японії Фуміо Кісіда оголосить про зміни найближчими днями\", — йдеться у повідомленні.\n\nУ звіті додається, що в умовах, коли ієна впала близько 24-річного мінімуму стосовно долара через агресивну Федеральну резервну систему США, японський уряд може отримати вигоду від збільшення купівельної спроможності туристів шляхом полегшення вимог до подорожей.\n\nМинулого тижня Японія підвищила щоденну максимальну кількість мандрівників до 50 000 з 20 000 і скасувала вимогу про проходження тестів на COVID перед від’їздом.\n\nДо пандемії Японія не вимагала туристичних віз для 68 країн і регіонів.\n\nЧИТАЙТЕ ТАКОЖ: Японія готує новий пакет допомоги Україні для того, щоб продовжити контрнаступ ЗСУ та підготуватися до зими.",
    "Японія випустила NFT для винагороди чиновників": "Японський уряд випустив невзаємозамінні токени (NFT) як нагороду для місцевих чиновників, які процвітають у використанні цифрових технологій. Про це повідомляє ForkLog.\n\nДеталі\n\nПерші нагороди вручили на заході Summer Digi Denkoshien 2022. Сім мерів отримали NFT.\n\nОдин із них — мер міста Саката (префектура Ямагата) Ітару Маруяма. Його адміністрація запропонувала використати електромобілі для доставки.\n\nМаебаші із префектури Гумма також отримав нагороду за ідею платформи, яка використовує камери на мобільних пристроях для відстеження змін умов дорожнього руху в режимі реального часу.\n\nЧитайте також: Знамениті бренди заробили $260 мільйонів на продажах NFT\n\nНагадаємо\n\nУ червні парламент Японії ухвалив законопроект, який визнає стейблкоїни цифровими грошима.\n\nПізніше влада країни почала вивчати пропозицію щодо податкової реформи на 2023 рік. Серед варіантів — звільнення крипто-стартапів, які випускають власні токени від сплати податків на нереалізований прибуток.\n\nЩо таке NFT\n\nВзаємозамінний токен (NFT) — це токен, випущений на блокчейні, що представляє унікальний актив у вигляді документа, витвори мистецтва, музики або навіть нерухомості. NFT не взаємозамінний, тому що кожен з них є унікальним цифровим активом з унікальним ідентифікатором.\n\nНавіть якщо два NFT виглядають дуже схожими, вони не взаємозамінні. Відповідно, їх не можна обмінювати між собою як Bitcoin.\n\nТому технологія NFT використовується для генерації доказів справжності та права власності на блокчейні. NFT можуть бути цілими цифровими активами, такими як ігрові предмети та земля у метавсесвіті, або токенізованими версіями реальних активів.",
    "Генсек ООН закликав покласти край «епосі ядерного шантажу»": "У понеділок Генеральний секретар ООН Антоніу Гутерріш знову закликав до глобального скасування ядерної зброї на тлі нових погроз президента РФ застосувати її у війні проти України.\n\n«Через десятиліття після падіння Берлінської стіни ми знову чуємо брязкіт ядерними мечами», — заявив Гутерріш на спеціальній сесії Генеральної Асамблеї, присвяченій ядерному роззброєнню.\n\n\"Дозвольте мені внести ясність - ера ядерного шантажу має закінчитися\", - сказав він.\n\n«Ідея про те, що будь-яка країна може боротися та перемогти в ядерній війні, неправильна. Будь-яке застосування ядерної зброї спровокує гуманітарний Армагеддон», - сказав він.\n\n«Без ліквідації ядерної зброї не може бути миру», - наголосив Гутерріш, передає AFP.\n\nПрезидент Росії Владімір Путін у своєму виступі минулого тижня зробив погано завуальовану загрозу застосувати ядерну зброю після того, як українські сили відбили землі, захоплені Москвою під час її семимісячного вторгнення.\n\nДержсекретар США Ентоні Блінкен відповів, що Вашингтон заявляв Москві, зокрема приватними каналами, про «катастрофічні» наслідки будь-якого застосування ядерної зброї.\n\nГутерріш висловив розчарування тим, що на конференції, що відбулася минулого місяця з розгляду дії Договору про нерозповсюдження ядерної зброї, не вдалося досягти консенсусу.\n\nРосія заблокувала результат після того, як проект документу підтримав контроль України над Запорізькою атомною електростанцією, окупація якої Москвою спричинила побоювання великої аварії.\n\nСША засудили позицію Росії. Але жодна ядерна держава не підтримала договір ООН, прийнятий у 2017 році, який закликав до всеосяжної заборони ядерної зброї, за підтримки країн, що в основному розвиваються.\n\nЖодна країна не застосувала ядерну зброю на полі бою, крім США у 1945 році, коли вони зруйнували японські міста Хіросіма та Нагасакі, вбивши понад 200 000 людей. Через кілька днів імперська Японія здалася, поклавши край Другій світовій війні.\n\nПрем'єр-міністр Японії Фуміо Кісіда у своєму виступі перед Генеральною Асамблеєю минулого тижня пообіцяв працювати заради «світу без ядерної зброї».\n\nRelated video\n\n\"Загроза застосування ядерної зброї, як це зробила Росія, не кажучи вже про фактичне застосування ядерної зброї, є серйозною загрозою миру і безпеці міжнародної спільноти і абсолютно неприйнятна\", - сказав Кісіда.",
    "Північна Корея ймовірно запустила балістичну ракету – Yonhap": "Північна Корея ймовірно здійснила запуск балістичної ракети в ніч на неділю, повідомляє південнокорейське інформагентство Yonhap. Це перший подібний запуск після того, як на початку червня КНДР було встановлено одноденний рекорд із восьми ракет.\n\nЩонайменше одна ракета була запущена в Східне море, повідомляє видання з посиланням на збройні сили Південної Кореї. Берегова охорона Японії також повідомила про ймовірний запуск балістичної ракети.\n\nУ 2022 році північнокорейський лідер Кім Чен Ин випустив більше балістичних ракет, ніж за будь-який інший рік свого перебування при владі. Він випробував ракети, призначені для ухилення від ракет-перехоплювачів США, що збільшує загрозу реального ядерного удару по США та їх союзникам в Азії.\n\nВипробування відбулися через кілька днів після того, як авіаносець USS Ronald Reagan прибув до Південної Кореї для спільних військових навчань, які мають відбутися наприкінці місяця.\n\nЦе також відбувається приблизно через місяць після того, як США та Південна Корея провели Ulchi Freedom Shield – їхні найбільші спільні військові навчання за приблизно п’ять років. Пхеньян десятиліттями нападав на спільні навчання як на прелюдію до вторгнення та ядерної війни.\n\nДемонструючи непокору, Північна Корея випустила дві крилаті ракети 17 серпня, одночасно з пресконференцією президента Південної Кореї Юн Сук Єоля, присвяченою 100-му дню перебування на посаді. Хоча немає резолюцій Ради Безпеки ООН, які б забороняли запуски таких ракет, це був один із найбільш провокаційних кроків з боку держави, оскільки вона випустила вісім балістичних ракет за один день у червні.\n\nRelated video\n\nНагадаємо, Північна Корея заявила, що ніколи не постачала зброю чи боєприпаси до Росії і не планує це робити, водночас закликавши Сполучені Штати припинити поширювати чутки, спрямовані на «очорнення» іміджу країни.",
    "Дружина родом із Донецька: японський волонтер знову приїхав у Житомир, щоб допомагати українцям": "Цього разу він знову завітав, зокрема, до Житомира, де раніше навіть зустрічався з мером. Чоловік розповів журналістам, що хоче своє рідне місто Кобе та Житомир зробити містами-побратимами.\n\nЗауважте Японія пропонує роботу ІТ-фахівцям з України\n\nЧим займається волонтер Тарутані\n\nДайсуке разом із дружиною Тетяною впродовж останніх чотирьох місяців допомогли безпечно евакуюватися до Японії аж трьом десятками жителів України.\n\nЯ підписав гарантійного листа про те, що буду допомагати українським біженцям в Японії. Я забезпечую переїзд і перебування українців у Японії,\n\n– розповів він.\n\nПроте також він вже працював у Польщі на роздачі та приготуванні їжі для українських переселенців. Окрім цього, був залучений до роботи у благодійному фонді \"Молдова за мир\". Також він подарував Україні літальний байк за 600 тисяч доларів. Цей апарат здатний переміщатися повітрям на відстань до 100 кілометрів.\n\n\"Він допоможе швидко евакуювати людей з передової або цивільних, які постраждали внаслідок бомбардувань. На ньому пересіченою місцевістю або розбитою може їхати медик і може легко вивезти з небезпечних місць людей\", – пояснив Дайсуке Тарутані. Кілька днів тому, він розповідав про цей ховербайк Xturismo Limited Edition одеським волонтерам.\n\n\n\nДайсуке в центрі Житомира / Фото Суспільного\n\nДайсуке хоче розповісти європейцям про війну в Україні\n\nВолонтер розповів, що вже вдруге на своїй автівці здійснює автопробіг миру. Саме так він і потрапив до Житомира. А 30 серпня Дайсуке Тарутані повідомив, що прибув у Мукачево, звідки має прямувати до Угорщини.\n\nЗагалом у своїх пробігах він вже проїхав 2 тисячі 800 кілометрів – Україною зокрема та Європою загалом. Каже, що це необхідно для того, щоб розповісти європейцям, що коїться в Україні.\n\nПоказую Україну світу через свої соціальні мережі. Я був у Бучі, в Одесі. Бачив зруйновані об'єкти інфраструктури. Вважаю дії росіян жахливими. Бачив, що вони дійсно бомблять цивільних. Коли я відвідував Миколаїв, бомба розірвалася прямо біля мого помешкання. Це був жахливий, дуже голосний звук. І я був дійсно переляканий,\n\n– поділився чоловік.\n\nЯпонець на шляху до Угорщини / Фото з фейсбуку Дайсуке Тарутані\n\nДо теми – Японія офіційно визнала Курили окупованими росією: дивіться відео",
    "Японія і полювання на відьом: ЗМІ поділилися деталями нових ігор із серії Assassin's Creed": "Дві з них будуть частиною AC Infinity.\n\nЯкраз перед презентацією Ubisoft Forward, яка пройде 10 вересня, в Мережу почала активно просочуватися інформація про нові частини Assassin's Creed. Спочатку блогер j0nathan злив основні деталі продовження серії з підзаголовком Mirage. А тепер до \"флешмобу\" приєдналися авторитетні журналісти та інсайдери. Вони розповіли відразу про чотири проекти з франшизи, які знаходяться в розробці.\n\nВідомості надійшли від редактора Bloomberg Джейсона Шрайєра і автора Try Hard Тома Хендерсона. Вони обидва володіють зв'язками в індустрії і вже неодноразово ділилися інсайдерськими даними.\n\nПерша гра, про яку розповіли репортери — це вже згадана Assassin's Creed Mirage. Інформатори підтвердили, що головним героєм проекту стане Басім, а події розгортатимуться в Багдаді другої половини IX століття.\n\nВідео дня\n\nПотім інсайдери розповіли про Red І Neo (Hexe). Це кодові назви двох ігор, які стануть частиною AC Infinity — платформи, що об'єднує різні творіння в серії. Перший проект присвячено феодальній Японії, про що давно мріяли фанати, а другий покаже кінець Священної Римської імперії в епоху полювання на відьом. Повідомляється, що Neo стане найпохмурішою грою в серії. Інформацію Шрайєра і Хендерсона доповнив журналіст Axios Стівен Тотіло. Він чув про наявність багатокористувацького режиму в Red.\n\nА останній проект зі списку — це мобільна Project Jade, яка відправить користувачів в Китай. Ubisoft і раніше намагалася перенести франшизу AC на мобільні платформи, але компанія не змогла домогтися бажаних результатів.\n\nAssassin's Creed Mirage: головні деталі\n\nПодії гри розгортаються між 860-ми і 870-ми роками. Користувачам покажуть злодійські будні Басіма до його вступу в орден \"Незримих\".\n\nОсновним місцем дії стане Багдад, проте будуть й інші міста. Концепція світу в грі відсилає до першої Assassin's Creed: користувачі зможуть подорожувати між поселеннями, розділеними пустелею.\n\nГеймплей в проекті натхненний дебютними частинами франшизи. Рольових елементів, наприклад, підвищення рівня і вибору реплік в діалогах, не буде. Зате з'являться нові анімації, а всі аспекти ігрового процесу повинні стати більш відточеними.\n\nБасім володіє власним аналогом орлиного зору, а в його арсенал входить струнний кинджал для потайного вбивства супротивників.\n\nAssassin's Creed Mirage вийде в період з квітня по червень 2023 року.\n\nВас також можуть зацікавити новини:",
    "Перемога України у війні проти РФ не буде остаточною, це буде можливість перевести дух — Залужний": "Залужний зауважив, що готується до тривалої і кривавої битви.\n\n«Знаючи те, що я знаю про росіян з перших вуст, наша перемога не буде остаточною. Наша перемога стане можливістю перевести подих і підготуватися до наступної війни», — сказав генерал.\n\nЧитайте також: Залужний з’явився на обкладинці випуску журналу Time\n\nНагадаємо, професор історії Єльського університету, автор книг про фашизм, тоталітаризм та історію Європи Тімоті Снайдер написав статтю «За Україною майбутнє. Війна між демократією та нігілізмом». Громадське радіо публікує її переклад у двох частинах.\n\nПідтримуйте Громадське радіо на Patreon, а також встановлюйте наш додаток:\n\nякщо у вас Android\n\nякщо у вас iOS",
    "У Таджикистані призупинили обслуговування російських карток \"Мир\"": "Душанбе Сіті Банк, який посідає друге місце в Таджикистані за кількістю власників карток, заявив про технічні неполадки у роботі з російською платіжною системою \"Мир\". Обслуговування карток призупинено.\n\nВідео дня\n\nЗбої продовжуються з 24 вересня. Про це повідомляють російські ЗМІ.\n\nОднак про терміни поновлення роботи не повідомляється. \"З минулої суботи Душанбе Сіті Банк відзначає технічні неполадки в роботі з російською платіжною системою \"Мир\", наразі картки платіжної системи \"Мир\" не обслуговуються в банкоматах та РОС-терміналах \"Душанбе Сіті\", – йдеться у заяві банку.\n\nРаніше повідомлялося, що з 23 вересня платіжна система Узбекистану Uzcard призупинила обслуговування карток російської платіжної системи \"Мир\". У США розраховують, що список країн та фінустанов, які відмовилися працювати з \"Миром\", розширюватиметься.\n\nПричиною зупинення обслуговування Uzcard назвала \"необхідні технічні процедури на стороні учасника платіжної системи\". Як довго продовжаться такі процедури, не уточнюється.\n\nРаніше стало відомо, що деякі банки Казахстану та В'єтнаму зупинили обслуговування карток російської платіжної системи \"Мир\". Тепер ці картки не працюватимуть ні у банкоматах, ні у платіжних терміналах.\n\nЯк писав раніше OBOZREVATEL, США попередили, що покарають банки, які співпрацюватимуть із російською системою \"Мир\". Заяву зробили у американському Мінфіні.\n\nТільки перевірена інформація у нас у Telegram-каналі Obozrevatel та у Viber. Не ведіться на фейки!",
    "Названо найздоровіші країни світу: хто очолив рейтинг": "Японія стала найздоровішою країною світу\n\nПерша сходинка робить країну одним з найкращих місць в світі для життя. У слід за Японією йдуть Швейцарія і Куба.\n\nЧитайте також Робота в Чехії для українців: які вакансії найпопулярніші та скільки можна заробити\n\nПри складанні рейтингу експерти враховували такі критерії, як якість повітря на вулицях, ситуація з безпекою і кількість сонячних днів на рік.\n\nТакож проаналізували середню тривалість життя в країні, рівень ожиріння серед місцевих жителів і доступність системи охорони здоров'я.\n\nТак, за даними експертів, в Японії неймовірна система громадського транспорту, тобто, мало людей володіють власним автомобілем, і тому рівень забруднення повітря в Японії дуже низький. Відповідно жителі підтримують здоров'я і форму, гуляючи на вулиці.\n\nТакож в Японії надзвичайно низький рівень ожиріння – всього 3,6% населення.\n\nНайздоровіші країни світу:\n\nЯпонія\n\nШвейцарія\n\nКуба\n\nСловенія\n\nВірменія\n\nХорватія\n\nФінляндія\n\nПольща\n\nБельгія\n\nІталія\n\nЗауважимо, раніше портал Numbeo опублікував перелік із 6 міст світу. В кожному з них можна комфортно жити на 1 000 доларів в місяць. Тож, ознайомтеся зі списком, і, можливо, одне з міст стане вашою наступною зупинкою!",
    "Штучний інтелект-Будда: у Японії розробляють буддійський метавсесвіт — Tokar.ua": "У Кіотському університеті (Японія) ведуть розробку буддійського метавсесвіту зі штучним інтелектом-Буддою.\n\nВ проекті задіяні Інститут майбутнього суспільства Кіотського університету та компанія Teraverse Inc. Хоча проект перебуває на ранній стадії, вже зрозуміло, що він дуже відрізняється він усіх інших ініціатив такого плану.\n\nTera — японське слово на позначення буддійського храму. Метавсесвіт Teraverse призначається для розміщення «філій» реальних храмів у віртуальному просторі.\n\nУ доповненій реальності навіть є свій Будда — Buddhabot. Цей Будда створений за допомогою штучного інтелекту, який навчали на буддійських писаннях Сутта Ніпата та Дхаммапада за допомогою алгоритму машинного навчання BERT від Google. Користувачі можуть ставити Buddhabot запитання, і він відповість порадою, заснованою на справжніх буддійських вченнях.\n\nЧерез Covid-19 і російсько-українську війну все більше людей відчувають тиск подій у реальному світі. Буддійський віртуальний простір, який ми запустили, Teraverse та Tera Platform AR Ver. 1.0, випущений як прототип, у новий спосіб проводять поєднання традиційних знань і науки. Ми сподіваємось подарувати людям зцілення та насолоду, нову життєву силу та надію.\n\nРаніше ми повідомляли, що каліфорнійські вчені представили систему, здатну розшифровувати мови різних видів тварин.",
    "ICAN про загрозу удару Росії \"тактичною\" ядерною зброєю": "Україна, ООН, США, Європа, НАТО, Велика Британія та Японія висловили занепокоєння, через погрози Росії застосувати ядерну зброю в Україні.\n\nВ неділю з відповідними заявами виступили високопосадовці Вашингтона - держсекретар США Ентоні Блінкен та радник за національної безпеки США Джейк Салліван. \"Наслідки будуть жахливими\", сказав Блінкен про загрозу застосування Росією ядерної зброї в Україні.\n\n\"Застосування будь-якої ядерної зброї матиме катастрофічний вплив\" на країну, що її застосовує та інші, сказав очільник дипломатії США в інтерв'ю програмі CBS News' \"60 хвилин\". Він додав, що США мають план дій на такий випадок.\n\nМосква зіткнеться з «катастрофічними наслідками», якщо застосує ядерну зброю проти України, оскільки США готові рішуче відповісти на застосування ядерної зброї, заявив Салліван.\n\nПрезидент України Володимир Зеленський в інтерв'ю CBS сказав, що Путін \"хоче залякати увесь світ\" і не блефує, коли йдеться про ядерний шантаж.\n\nПід час виступу минулої середи Путін звинуватив країни Заходу в \"ядерному шантажі\" і вказав, що може застосувати \"всі заходи, якщо йдеться про загрозу територіальній цілісності Росії\".\n\nВикористання Росією навіть \"тактичної\" ядерної зброї проти України буде гірше, ніж удар по Хіросімі в 1945 році, адже йдеться про густо населені райони Європи, заявляє Міжнародна кампанія із заборони ядерної зброї (ICAN).\n\nВ ICAN вказують, що так звана \"тактична\" ядерна зброя зазвичай має вибухову потужність 10-100 кілотонн. Бомба в Хіросімі, яка вбила 140 000 людей, мала вибухову потужність 15 кілотонн.\n\n\"Єдина детонація атомної бомби, ймовірно, вбила б сотні тисяч цивільних і поранила б значно більше, а радіація заразила б значні площі у багатьох країнах\", - заявили в організації.\n\nВ коментарі AFP Марк Канчіан з вашингтонського Центру стратегічних та міжнародних студій вказує, що Росія, ймовірно, не застосовуватиме ядерну зброю на лінії зіткнення, бо це не призведе до значних здобутків території. Він, однак, припускає, що Москва може детонувати ядерну зброю над водою, або високо в небі над Україною, щоб вивести з ладу електронне устаткування, або провести вибух у міському районі, щоб вбити політичне керівництво країни.\n\nМинулого місяця Міжнародний інститут життя, в Кембріджі, Массачусетс, дослідив вплив можливої ядерної війни на населення Землі. Дослідження, опубліковане в журналі Nature Food, розглядає шість сценаріїв ядерної війни. Навіть регіональна ядерна війна може призвести до загибелі кожної третьої людини на планеті, вказують дослідники.\n\n\"В ядерній війні, бомбування міст та прмислових районів викличуть шторми вогню, випадання значної кількості попелу у верхні шари атмосфери, попел пошириться у світі і швидко охолодить планету\", - пишуть дослідники.\n\nСША та Росія мають 90% ядерного потенціалу, згідно з даними Стокгольмського інституту дослідження миру (SIPRI). Ядерна війна між цими країнами призведе до ядерної зими, голоду і загибелі більше 5 мільядрів людей, більше 60% населення Землі.",
    "США, Японія і Південна Корея спільно обговорять можливі ядерні випробування КНДР": "Про це повідомляє РБК-Україна з посиланням на Reuters .\n\nЗустріч пройде на тлі ознак того, що КНДР завершила підготовку до проведення свого першого ядерного випробування з 2017 року. За заходом, який заплановано на 7 вересня в Токіо, піде ще одна тристороння зустріч на Гаваях за участю радників з національної безпеки трьох країн.\n\nРадник Південної Кореї з національної безпеки Кім Сон Хан підкреслив, що в разі проведення ядерних випробувань \"м'якої\" відповіді чекати не варто. Подробиць він не повідомив, але раніше уряд згадував про додаткові санкції.\n\nУ Токійській зустрічі візьмуть участь посланець США в Північній Кореї Сун Кім, спеціальний представник Південної Кореї з питань миру і безпеки на Корейському півострові Кім Ганн і генеральний директор Бюро у справах Азії і Океанії Міністерства закордонних справ Японії Такехіро Фунакосі."
}