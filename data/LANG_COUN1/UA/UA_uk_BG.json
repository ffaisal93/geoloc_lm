{
    "Болгарія хоче знати плюси і мінуси": "Болгарські політологи і всі, хто різко виступає проти війни росії в Україні, засуджують дії влади, яка не може або не бажає відірватися з-під впливу країни-агресора.\n\nТак, президент Румен Радєв після консультативної зустрічі з членами службового уряду та керівниками спеціальних служб, на якій було обговорено можливі наслідки для країни нової фази ескалації війни росії в Україні, заявив, що санкції ЄС проти країни-агресора є негативними для країни. Вони, за його словами, призводять до \"поглиблення економічної та соціальної кризи\" і можуть торкнутися не лише постачання газу, а й доставки нафти, виробництва палива, роботи єдиної АЕС і великих теплових електростанцій, морських перевезень.\n\nА в неділю прем'єр-міністр службового уряду Гилиб Донєв в інтерв'ю Болгарському національному радіо заявив, що Болгарія наполягатиме на тому, щоб усі нові санкції проти росії, які ЄС зараз обговорює, проходили поглиблений аналіз, бо треба бачити всі плюси та мінуси від них. Він погодився, що санкції істотно впливають на росію, на її політику та економіку. Але зазначив, що вони суттєво позначаються і на економічній та соціальній політиці країн ЄС. Він дав зрозуміти: якщо деякі країни Європейського Союзу готові йти на певні жертви, аби зупинити агресора та обмежити його військові можливості, то Болгарія готова підтримати лише добре обдумані санкції ЄС проти росії. Важливо, щоб вони не були негативними для економіки країни і її громадян.",
    "Ексглава МЗС Болгарії розкритикував \"нейтральну\" позицію країни щодо вторгнення РФ": "Колишній міністр закордонних справ Болгарії Івайло Калфін вважає, що в умовах, коли Росія прагне анексувати ще більше території України, його держава не може зберігати нейтральну позицію.\n\nЯк повідомляє \"Європейська правда\", таку думку він висловив в інтерв’ю болгарському національному радіо BNR.\n\nЗа словами Калфіна, в Болгарії та інших країнах ЄС з’являються думки, що потрібно припинити допомагати Україні й таким чином швидко закінчити війну, але \"це означає, що РФ швидко досягне своїх цілей\".\n\n\"Очевидно, ідея Путіна полягає в розширенні території Росії. Не думаю, що існує варіант, за якого це може бути прийнятним. І тут Болгарія не повинна більше бути нейтральною. Коли йдеться про збереження територіальної цілісності, взагалі не має бути сумніву в тому, що Болгарія приймає цей принцип міжнародних відносин\", – сказав ексглава МЗС.\n\nВін пояснив, що йдеться не про пряму участь Болгарії в українсько-російській війні, як це представляє російська пропаганда.\n\n\"Ми не є частиною російсько-українського конфлікту. Путін, побачивши, що він не зможе легко впоратися з Україною, вже сказав, що він воює з НАТО, із Заходом. Росія поставила НАТО своїм уявним ворогом в Україні, що не так\", – пояснив він.\n\nНа думку Калфіна, Росія вже втратила значний вплив на міжнародні відносини.\n\n\"Одна з проблем полягає в тому, що Росія – постійний член Ради Безпеки ООН. Це найбільш авторитетна організація, яка повинна говорити про такі питання, зокрема й про збереження територіальної цілісності. Своєю поведінкою Росія ліквідує цю функцію Радбезу, він більше не може діяти ефективно\", – вважає колишній болгарський міністр.\n\nІвайло Калфін очолював МЗС Болгарії у 2005-2009 роках, а зараз є виконавчим директором Європейського фонду за покращення умов життя і праці (Eurofond).\n\nЯк відомо, вже колишній болгарський уряд на чолі з Кирилом Петковим з початку повномасштабного вторгнення Росії оголосив про повну підтримку України. Публічно він заявляв, що не передаватиме Києву зброю, але пізніше стало відомо, що це все ж відбувалося.",
    "За тиждень до виборів у Болгарії найбільш популярною виявилась партія експрем’єра Борисова": "На позачергових парламентських виборах у Болгарії, які відбудуться вже цієї неділі, прохідний бар’єр можуть подолати шість партій.\n\nЯк повідомляє \"Європейська правда\", про це свідчать результати опитування агенції Market Links, здійсненого на замовлення телеканалу bTV.\n\nНа першому місці з 23,7% опинився блок, що складається з партій \"Громадянський рух за розвиток Болгарії\" (ГЕРБ) колишнього багаторічного прем’єр-міністра Бойко Борисова і Союз демократичних сил (СДС).\n\nПартія \"Продовжуємо зміни\" іншого експрем’єра Кирила Петкова, відставка якого і спричинила дострокові вибори в Болгарії, набирає 16,9% і має опинитися на другому місці.\n\nДалі йде турецька етнічна партія \"Рух за права і свободи\", що тяжіє до співпраці з ГЕРБ, із часткою голосів 12,3%. \"Болгарська соціалістична партія\", яка була в останній урядовій коаліції, отримує 9,9% голосів.\n\nНа п’ятому місці – проросійська партія \"Відродження\" Костадіна Костадінова, яка претендує на 9,9% голосів виборців. Зрештою, останньою прохідний бар’єр має подолати партія \"Демократична Болгарія\" з результатом 7,8% – вона також була в останній коаліції.\n\nЗгідно з опитуванням, нижче 4-відсоткового бар'єру залишаються популістська \"Є така нація\" Славі Трифонова (3,9%), \"Болгарський підйом\" Стефана Янева, колишнього міністра оборони, що пішов у відставку після того, як назвав війну РФ проти України \"операцією\" (2,5%).\n\nНевисокою підтримкою користується і рух \"Вставай, Болгаріє\" Майї Манолової (2,5%), який постав із масштабних антиурядових акцій 2020 року.\n\nВ опитуванні взяли участь 1024 респонденти старше 18 років протягом 17-23 вересня методом особистого інтерв'ю та онлайн-опитування.\n\nЯк повідомлялося, президент Болгарії Румен Радев визначив 2 жовтня як дату четвертих парламентських виборів у країні менш ніж за два роки після розвалу в червні коаліційного уряду прем'єр-міністра-реформатора Кирила Петкова.\n\nПолітична криза в Болгарії почалася у червні, коли популістська партія \"Є такий народ\" вийшла з чотирипартійної правлячої коаліції. Опозиційна партія ГЕРБ на чолі з колишнім прем'єр-міністром Бойком Борисовим ініціювала вотум недовіри, і уряд Кирила Петкова було відправлено у відставку.",
    "Болгарія зібрала достатньо пшениці для задоволення внутрішнього попиту у 2022/23 МР": "Болгарія зібрала достатньо пшениці для задоволення внутрішнього попиту у 2022/23 МР\n\nЗа даними мінсільгоспу Болгарії, в країні з площі 1,2 млн га зібрано 6,3 млн тонн пшениці врожаю-2022/23, повідомляє Reuters.\n\nЗазначається, що зібраний урожай є достатнім для забезпечення як внутрішнього попиту, так і для експорту.\n\nКрім того, виробництво ячменю в Болгарії у 2022/23 МР оцінюється в 616 тис. тонн, які зібрані зі 124 тис. га.\n\nУ міністерстві також відзначають, що аграрії продовжують збирання кукурудзи (станом на 23 вересня обмолочено 30% запланованих площ) та соняшнику (75%).",
    "Болгарія \"лише\" за три роки впорається з модернізацією батальйону своїх Т-72": "Міністерство оборони Болгарії за участі в.о. глави відомства Дімітра Стоянова провело презентацію перших модернізованих танків типу Т-72М2. Так болгарське оборонне відомство вирішило показати, що його програма по модернізації 44 танків типу Т-72 для національної армії йде \"напрочуд вдало\", пише польський портал Defence24.\n\nВ цьому епізоді міністр оборони Болгарії по суті прозвітував про успішне завершення епопеї, яка тривала майже 3 роки та коштувала близько 50 мільйонів євро. Болгарське Міноборони подало проект по оновленню своїх 44 танків Т-72 на погодження уряду ще в 2020 році, \"добро\" отримало лише на початку лютого 2022 року, а весь комплекс робіт по усім танкам має бути завершеним до кінця 2022 року.\n\nМодернізовані Т-72М2 болгарської армії, вересень 2022 року, фото - Apolo Engineering\n\nМодернізація полягала в установці нової системи управління вогнем TIFCS від Elbit Systems, в заміні оригінального нічного прицілу 1К13 на приціл TIFCS-GS із лазерним далекоміром на 9 км та в установці системи оповіщення про лазерне випромінювання E-LAWS. Також зазначається, що на цих танках були встановлені \"сучасні системи зв’язку\" та було \"посилено захист екіпажу\", але без деталізації. Головним підрядником виступав болгарський державний оборонний концерн \"ТЕРЕМ-Холдинг\".\n\nЗа даними The Military Balance, на кінець 2021 року армія Болгарії мала взагалі-то 90 танків Т-72. Болгарське Міноборони уже планує роботи по модернізації наступних 46 одиниць. І висловлює оптимістичні очікування, що зможе впоратись із бюрократією до лютого 2023 року.\n\nЦікаво, що строк служби модернізованих Т-72 армії Болгарії розрахований максимум до 2030 року. А далі Софія буде вимушена або купувати для свого війська новітні ОБТ західного виробництва, або взагалі відмовлятись від танків як виду зброї.",
    "Болгарія замовляє додаткові F-16: скільки коштують 8 винищувачів і скільки доведеться чекати": "Болгарія вирішила розширити свій авіаційний парк на ще вісім F-16, на додачу до чинного контракту на аналогічну кількість машин, замовлених ще у 2019 році.\n\nВартість нової угоди, яка ще має бути затверджена парламентом країни становить 1,3 млрд доларів, повідомив в.о. міністра оборони Болгарії Димитар Стоянов, сповіщає Reuters. Водночас згода з боку США на таку закупівлю вже отримана.\n\nУ вартість угоди також включено озброєння, додаткові двигуни, навчання та інші супутні послуги. Але варто зазначити, що перші машини з замовленої партії надійдуть десь після 2027 року. Водночас замовлені ще три роки тому вісім F-16 спочатку очікувались у 2023-2024 роках, а тепер не раніше 2025 року.\n\nТака затримка у виконанні контакту з боку Lockheed Martin пояснюється наслідками коронокризи та збоєм у постачанні комплектуючих. І Болгарія не перша країна НАТО, якої торкнулось затримка саме F-16. Зокрема, Словаччина у 2019 році також замовила 14 винищувачів F-16V Block 70/72 за 1,8 млрд доларів, але виконання цього контракту вже декілька разів переносилось і тепер знаходиться десь на рівні 2024 року.\n\nНагадаємо, що основою повітряних сил Болгарії є 14 МіГ-29, технічний стан та боєготовність яких викликали побоювання вже багато років. До них не вистачало комплектуючих, а замовлені Софією роботи з їх відновлення у РФ, відповідно до контракту 2018 року, були зірвані.",
    "Болгарія в листопаді збирається почати імпорт скрапленого газу через Грецію": "Про це повідомляє Reuters.\n\nЗараз Болгарія, яка майже повністю залежала від імпорту російського газу, задовольняє близько 30% своєї потреби в блакитному паливі завдяки поставкам з Азербайджану, а решту закуповує на ринку.\n\nЩодо можливості відновлення поставок газу з рф, за словами міністра енергетики Россена Христова, Болгарія веде перемовини, але «наразі особливого розвитку подій немає».",
    "У Болгарії та Словаччині відбувся патріотичний забіг в пам’ять про загиблих українських захисників": "У Болгарії та Словаччині відбувся патріотичний забіг в пам’ять про загиблих українських захисників\n\nВсеукраїнський забіг «Шаную воїнів, біжу за Героїв України» за ініціативи Міністерства у справах ветеранів України відбувся у Болгарії та Словаччині.\n\nПро це інформує пресслужба Мінветеранів.\n\nТак, 24 вересня у пам’ять про полеглих захисників і захисниць України пробігли у місті Софія (Болгарія). Як зазначили організатори, у заході взяли участь десятки людей, серед яких і діти. Допомогло з організацією у Софії Посольство України в Болгарії.\n\nА 25 вересня забіг відбувся в центральному парку міста Кошице (Словаччина). Захід провели у межах днів України, під час яких 11 українських ветеранів, які отримали важкі поранення, взяли участь у марафоні «Ветеранська миля». Також вони подолали дистанцію у 5 кілометрів у пам’ять про своїх загиблих побратимів. А серед вболівальників були як місцеві жителі, так і переселенці з України.\n\nНагадаємо, з 24 серпня до 25 вересня в Україні пройшов Всеукраїнський онлайн забіг «Шаную Воїнів, біжу за Героїв України», мета якого – вшанувати пам’ять тих, хто загинув, захищаючи незалежність та територіальну цілісність України, а також продемонструвати вдячність рідним полеглих Воїнів. За підтримки Міністерства у справах ветеранів України цьогоріч захід уперше відбувся й за кордоном.",
    "Болгари вважають високі ціни небезпечнішими за війну в Україні - опитування": "Жителі Болгарії вважають надмірне підвищення цін більш відчутною небезпекою, ніж ескалація війни в Україні.\n\nПро це свідчать дані опитування Gallup International, пише \"Європейська правда\" із посиланням на Euractiv.\n\nБлизько 87,9% респондентів відповіли, що є реальна небезпека надмірного зростання цін у Болгарії. Друге побоювання (78,3 %) – брак газу, а 77,9% вважають, що існує реальна небезпека того, що країна впаде у перманентну політичну нестабільність.\n\nБлизько 87,9% респондентів відповіли, що є реальна небезпека надмірного зростання цін у Болгарії. Друге побоювання (78,3 %) – брак газу, а 77,9% вважають, що існує реальна небезпека того, що країна впаде у перманентну політичну нестабільність.\n\nДалі йдуть відповіді \"буде нова хвиля мігрантів\" з 72,3% і \"дефіцит електроенергії\" з 69,4%.\n\n56,3% вважають, що є небезпека поглиблення війни в Україні.\n\nКількість людей, які вважають реальною небезпеку перегляду Болгарією своєї позиції щодо ЄС та НАТО, майже дорівнює кількості тих, для кого існує небезпека нової великої хвилі COVID-19 — 35% проти 38%.\n\nВІДЕО ДНЯ\n\nНагадаємо, болгарська державна енергетична компанія \"Булгаргаз\" розпочала три тендери на закупівлю скрапленого природного газу, щоб уникнути його нестачі напередодні зими.\n\nБолгарія споживає близько 3 мільярдів кубометрів газу на рік, з яких біля третини отримує від Азербайджану за довгостроковим контрактом. Однак повний обсяг цього газу вона зможе отримати тільки після введення в експлуатацію 1 жовтня інтерконектора Греція-Болгарія.",
    "Болгарія передасть медичні набори для 35 тис. українських військових": "Болгарський уряд узгоджує передання 350 медичних наборів для 35 тисяч українських військових.\n\nПро це повідомляє Генеральний штаб Збройних сил України.\n\nЗаступниця міністра оборони Болгарії Теодора Генчовська у неділю, 18 вересня, зустрілася з послами Королівства Данія та України у Болгарії Єсом Нільсеном і Віталієм Москаленком. Під час зустрічі вона заявила, що болгарський уряд узгоджує передання 350 медичних наборів для 35 тисяч українських військових.\n\nЗазначимо, що Болгарія проводить підготовку українських військовослужбовців у військових навчальних закладах. За словами міністра, наразі аналізуються можливості розширення співпраці у сфері військової підготовки та навчання.\n\nГенчовська запевнила, що підтримка Болгарією українського народу триватиме.\n\nНагадаємо, Іспанія 17 вересня відправила в Україну п'ятий транспортний літак із боєприпасами для великокаліберних артилерійських систем.\n\nФедеральний уряд Німеччини схвалив продаж Україні 18 самохідних артилерійських установок RCH-155. Постачання артилерійських установок будуть готові не раніше як через 30 місяців після укладання контракту – тобто вже у 2025 році.",
    "Болгарія не вестиме переговори з \"Газпромом\" про нові контракти щодо постачання газу": "gettyimages\n\nВіцепрем'єр з питань економічної політики Христо Алексієв заявив, що Болгарія не домовлятиметься з \"Газпромом\" про нові контракти на постачання природного газу.\n\nПро це повідомляє пресслужба болгарського уряду.\n\nЄвропейська комісія підтримає Болгарію у необхідності посилення регіональної співпраці в контексті Регіональної робочої групи для Південно-Східної Європи в рамках Енергетичної платформи ЄС з метою забезпечення диверсифікації енергетики.\n\nТакож це стосується постачання через трубопроводи та термінали зрідженого природного газу (СПГ), який також проходить через термінали Греції та Туреччини. Дві країни вже домовилися про спільні дії для підтримки диверсифікації поставок до Болгарії.\n\nБолгарія також підтвердила зацікавленість участі в механізмах спільної закупівлі енергоносіїв, які можуть бути створені в рамках Енергетичної платформи ЄС.\n\nАлексієв додав, що уряд не має наміру вести переговори про нові короткострокові, середньострокові та довгострокові контракти з \"Газпромом\", а лише хоче отримати від нього обсяги газу в рамках уже чинного контракту.\n\nНагадаємо:\n\nВІДЕО ДНЯ\n\nНа тлі заяви \"Газпрому\" про повну зупинку поставок \"Північним потоком\" з 31 серпня по 2 вересня для техобслуговування біржова вартість газу в Європі уже перетнула позначку в 3500 доларів за тисячу кубометрів.\n\nУряд Болгарії почне переговори про відновлення поставок газу за контрактом з \"Газпромом\".\n\nУряд Болгарії вирішив прийняти лише одну з узгоджених семи поставок скрапленого газу від американської компанії Cheniere, незважаючи на те, що ціна майже на 30 євро нижча, ніж на європейських газових біржах.",
    "Болгарія продовжила програму розміщення українських біженців у готелях": "Уряд Болгарії продовжив програму розміщення українських біженців у готелях до кінця жовтня.\n\nПро це заявив міністр туризму Ілин Димитров в інтерв'ю телеканалу БНТ, пише \"Європейська правда\".\n\n\"Програму з розміщення українських біженців у готелях буде продовжено до 31 жовтня у чинній вартості, це буде фінал програми, тому можна буде організувати нову програму\", - сказав Димитров.\n\nВін висловив сподівання, що це буде останнє розширення програми та що з'явиться нова програма з інтеграції біженців у соціальну систему.\n\n\"Це європейські гроші, ми регулярно щотижня виплачуємо кошти за цією програмою, механізм оплати дуже складний, до виплати суми 32 кроки, що займає щонайменше 15 днів\", - додав міністр.\n\nУ червні у Болгарії виник скандал через раптове рішення болгарського уряду згорнути програму розміщення українських біженців у готелях на березі Чорного моря.\n\nЦе спричинило викликало заклики до відставки віцепрем'єрки Калини Константинової. Зрештою уряд відмовився від скасування програми.\n\nЗ початку війни в Україну до Болгарії прибуло понад 300 000 людей. Уряд заявив, що 110 000 осіб отримали тимчасовий захист та притулок. Проте, громадянські активісти кажуть, що значна частина українців у Болгарії отримала підтримку від громадян та громадських організацій, а не від держави.",
    "Ліга націй С4. Цитаїшвілі допомагає Грузії перемогти Гібралтар, а Македонія з Болгарією грала у меншості з 14-ї хвилини": "У групі С4 сьогодні не вирішувалися турнірні завдання: Гібралтар не мав можливості зберегти прописку в дивізіоні, а Болгари не могли б обійти Грузію.\n\nТим не менш, у зустрічі відзначився знайомий нам Георгій Цитаїшвілі, який зараз виступає в оренді за \"Лех\". Це його перший гол цього сезону в принципі.\n\nБолгарія без проблем переграла Північну Македонію. Благо останні самі полегшили супернику завдання – вже на 14-й хвилині зустрічі вилучився латераль господарів Тодор Тодороскі.\n\nЛіга націй. Ліга С група 4\n\nГібралтар – Грузія. 1:2\n\nГоли: 75' Л. Енеслі – 19' Х. Кварцхелія, 48' Г.Цитаїшвілі\n\nПівнічна Македонія – Болгарія. 0:1\n\nГоли: 50' К. Десподов",
    "Посольство Республіки Болгарія в Україні поступово відновлює свою роботу": "(Фото: МЗС Болгарії)\n\nПосольство Республіки Болгарія в Києві, Україна, відновило роботу з 12 вересня 2022 року.\n\nЯк повідомили у Міністерстві закордонних справ Болгарії, це ще одна ознака потужної підтримки Болгарією України.\n\nПосольство в Києві очолюватиме тимчасовий керуючий і працюватиме в ньому обмежений штат. На цьому етапі консульська служба при посольстві, також у скороченому складі, відновить свою діяльність, виконуючи обмежений спектр послуг, і ідея полягає в тому, щоб працювати після повного відновлення каналів зв’язку з Болгарією.\n\n\"Наша держава, яка продовжує надавати всіляку допомогу Україні, в тому числі її громадянам, переміщеним внаслідок війни, категорично засуджує російську військову агресію та підтримує незалежність, суверенітет і територіальну цілісність України в її міжнародно визнаних кордонах, включаючи територіальні води\", - йдеться в повідомленні.\n\nЗазначимо, що 1 серпня Варні відбувся мітинг пам’яті за загиблими українськими військовими у Оленівці від рук російських загарбників.\n\nУ травні керівники болградської громадської організації у зв'язках із бессарабськими та таврійськими болгарами «Родолюбець» звернулися до Міністра закордонних справ Болгарії Теодори Генчевської із проханням відкрити консульство Республіки Болгарія в Болграді.",
    "Болгарія проситиме допомоги в ЄС для боротьби з наслідками повені": "Тимчасовий уряд Болгарії проситиме фінансової допомоги ЄС для боротьби з наслідками повені в центрі країни.\n\nПро це, як пише \"Європейська правда\", повідомляє Balkan Insight.\n\nЕміль Кабаіванов, мер муніципалітету Карлово, заявив у середу, що від повені в центральній Болгарії постраждали 340 будинків і завдано загальних збитків інфраструктурі на суму понад 30 мільйонів євро. \"Це лише наші попередні оцінки. Потрібно буде поступово реконструювати громадську інфраструктуру, і на це піде майже два роки\", - сказав Кабаіванов.\n\nСильні дощі накрили регіон наприкінці минулого тижня та спричинили повені у трьох селах поблизу Карлово та Пловдива: Богдан, Каравелово та Слатіна. Більшість жителів евакуювали. Електро- та водопостачання залишаються пошкодженими в усьому регіоні поблизу Карлово, а дороги та мости також потребують реконструкції.\n\nУ середу тимчасовий уряд, який керуватиме до наступних загальних виборів у Болгарії 2 жовтня, повідомив ЗМІ, що, ймовірно, шукатиме фінансової допомоги від Брюсселя, щоб допомогти найбільш постраждалим місцевим жителям. Зараз він зосереджений на відновленні електро- та водопостачання. Близько 378 постраждалих домогосподарств отримають по 191 євро від Агентства соціальної допомоги.\n\nТимчасовий уряд також перевірить заяви постраждалих місцевих жителів про те, що незаконна вирубка лісу могла стати причиною повені.\n\nУ понеділок дружина президента Десислава Радева, колишній прем’єр-міністр Кирил Петков, члени партії \"Ми продовжуємо зміни\" та члени їхнього найближчого партнера в коаліції, \"Демократичної Болгарії\", об'єдналися з волонтерами, щоб допомогти у відновленні зруйнованих будинків.\n\nОстанніми днями сотні волонтерів, переважно із Софії та Пловдива, прийшли на допомогу постраждалим. Розпочато благодійні акції. Незважаючи на масштабність стихії, смертельних випадків не зафіксовано.",
    "Електрика на газ: Болгарія і Азербайджан домовилися про енергетичний обмін": "Про це заявив міністр економіки і промисловості Болгарії Нікола Стоянов, повідомляє РБК-Україна з посиланням на БНТ .\n\n\"Вони (Азербайджан – ред.) виробляють електроенергію тільки з газу, а ми великий виробник електроенергії, експортуємо її, у нас перевиробництво. Є така можливість, вона підтверджена в принципі - якщо ми зможемо забезпечити їх електроенергією, то вони, замість того щоб виробляти електроенергію з газу, можуть дати його нам\",— підкреслив Стоянов.\n\nЗа його словами, в ході переговорів в Баку сторони також обговорили запуск інтерконектора Греція-Болгарія і розширення Південного газового коридору. Міністр також заявив, що Болгарія має намір наростити поставки газу з Азербайджану до 2 млрд кубометрів на рік.",
    "У Болгарії на знак підтримки України вимкнули підсвітку на пам’ятнику радянській армії": "Як передає Укрінформ, про це голова Національної спілки журналістів України Сергій Томіленко повідомив у Фейсбуці.\n\n«У солідарність з Україною у Софії увечері 21 вересня символічно вимкнули світло на монументі в пам’ять радянській армії», - написав Томіленко.\n\nВін додав, що з ініціативою «Темрява для Світла» виступили болгарські журналісти, письменники та професори університетів.\n\nЯк зазначається, міська влада пішла назустріч цим вимогам та відключила освітлення о 20:00 годині 21 вересня. Таким чином Софія через потужне послання «Темряви для Світла» відзначає свій День Незалежності (22 вересня).\n\nТоміленко також підкреслив, що цей перший символічний крок є надважливим у боротьбі проти шкідливого впливу росії на Болгарію та проти війни в Україні.\n\nЧитайте також: Болгарія передасть медичні набори для 35 тисяч українських військових\n\nЯк повідомлялося, пам’ятник радянській армії було відкрито у Софії в 1954 році. Після падіння Берлінської стіни містяни Софії безрезультатно намагалися позбутися мілітаристської архітектурної пам’ятки, котра зображує червону армію «визволителями».\n\nФото: Фейсбук Сергія Томіленка",
    "Обережно, але непохитно. Якою насправді є підтримка Болгарії України?": "Болгарія – одна з країн ЄС, де думки щодо підтримки України є розділеними, принаймні, порівняно із такими країнами як Польща чи Литва. Експерти, з якими поспілкувався «Голос Америки», розповідають, що Болгарія приєдналася та дотримується санкційного режиму ЄС, спрямованого проти Росії, допомагає ремонтувати українську зброю та на початку серпня призупинила видачу віз російським туристам та власникам нерухомості в країні. Росія та Болгарія також взаємно вислали дипломатів зі столиць одна одної.\n\nЗагалом позиція Болгарії є обережною, кажуть співрозмовники «Голосу Америки», і це пояснюється як нестійкістю урядової коаліції, так й суспільною думкою. Близько третини громадян країни, за оцінками експертів, дотримуються проросійських поглядів, на які також впливає активна російська пропаганда.\n\n“Болгарія перебуває в політичній кризі останні два роки. Але навіть якби ми не були в політичній кризі, майже кожен болгарський уряд намагається балансувати між прихильниками Європейського Союзу та НАТО, з одного боку, і тими людьми, які більш схильні підтримувати просхідні, проросійські настрої та позиції», - говорить директор Інституту регіональних та міжнародних досліджень в Софії Огнян Мінчев.\n\nУряд в Болгарії формується парламентською коаліцією, а у випадку виходу одного чи більше її членів, мусить подати у відставку. Так сталося із попереднім урядом Кирила Пєткова. Наприкінці червня парламент проголосував за його відставку, а з початку серпня він припинив свою роботу.\n\n«Останній уряд, який фактично керував Болгарією з грудня по липень, був урядом, який складався з чотирьох дуже різних партій - дві рішуче проєвропейські, одна популістська без ідеологічної ідентичності, і стара Комуністична партія, яка називається тепер Соціалістичною партією, і яка робила все можливе, щоб поставити під загрозу можливість Болгарії допомогти Україні зброєю, та загалом підтримувала дуже обережну позицію уряду щодо війни в Україні», - пояснює Мінчев.\n\nЗ такою оцінкою позиції Соціалістичної партії погоджується дослідниця американської Фундації Джеймстаун Маргарита Ассенова, яка в 2019 році працювала у «Голосі Америки» у Вашингтоні, а в 90-х роках – на «Радіо Свобода» в Болгарії.\n\n«Її [Соціалістичної партії] лідерка Корнелія Нінова заявила, що військова допомога Україні буде доставлена через її труп. Соціалістична партія, а також невелика, але дуже гучна русофільська група в парламенті, взяли за мету лякати населення жорстокою кампанією дезінформації», - сказала Ассенова, яка працювала у проекті \"Голосу Америки\" «Поліграф», завданням якого є розвінчання російської пропаганди.\n\nПопри це, один з кроків, який здійснив попередній уряд, приєднався та чітко дотримувався запроваджених ЄС санкцій щодо Росії. Болгарія – член НАТО з 2004-го і ЄС – з 2007 року.\n\n“В основному всі санкції, які були ухвалені, ми чітко підтримували, і ми впровадили їх практично в повному обсязі без жодних заперечень\", - розповідає Христо Панчугов, доцент кафедри політології Нового Болгарського університету у Софії.\n\nБолгарія проголосувала за сім пакетів санкцій проти Росії, зазначили в посольстві України в Болгарії.\n\nПісля того, як уряд Пєткова подав у відставку, в Болгарії оголосили нові вибори, призначені на 2 жовтня. Наразі в країні керує тимчасовий уряд, який сформував президент.\n\n«За минулий рік і за цей рік, його (президента – ред.) роль зросла, тому що він мав призначити три тимчасові уряди минулого року та один тимчасовий уряд, який зараз фактично при владі», - вказує Панчугов.\n\nПід час приведення тимчасового уряду до присяги президент Румен Радев заявив, що його головним завданням має бути запобігання втягненню країни у конфлікт.\n\n«Ризик того, що війна (в Україні) охопить нові території, реальний, і вашим першочерговим завданням має бути запобігання втягненню країни в конфлікт», — цитує президента агентство Reuters.\n\nУ посольстві Болгарії у США «Голосу Америки» пояснили, що говорячи про це, президент також зазначив, що в цій діяльності уряд має керуватися «принципом енергетичної безпеки, диверсифікації та доступності поставок».\n\n«Про відновлення переговорів з \"Газпромом\" не йдеться», - мовиться у письмовій відповіді посольства.\n\nПрезидент, який балотувався від Соціалістичної партії, ще до початку повномасштабного вторгнення закликав до зняття санкцій ЄС з Росії за її дії в Україні та під час дебатів назвав Крим російським, після чого його офіс був змушений видати пояснення, зазначивши, що спроба анексії Криму Росією «є порушенням міжнародного права».\n\nМинулого вівторка, 23 серпня, болгарський уряд заявив, що відновить переговори з “Газпромом” про постачання російського газу в країну.\n\n\"Ми довели відносини з Росією до межі. Такого ніколи не було. Ми вислали всіх дипломатів. Ми припинили будь-яке спілкування…\" – заявив міністр енергетики Болгарії Росен Христов, повідомляє Радіо Свобода.\n\nДія довгострокового контракту Болгарії з \"Газпромом\" завершується наприкінці 2022 року.\n\nПопередній уряд видворив 70 дипломатичних співробітників РФ через підозри в шпигунстві та відмовився платити за російський газ у рублях, як того вимагала Москва, через що Росія повністю припинила постачання газу в країну. Перед тим 90% газових поставок в Болгарію надходило від «Газпрому».\n\nНаприкінці липня уряд Пєткова оголосив, що вони домовилися про постачання семи танкерів американського скрапленого газу, але наприкінці серпня вже новий уряд заявив, що вони приймуть лише один танкер.\n\nДослідниця Фонду Джеймстаун Маргарита Ассенова звертає увагу на те, що Болгарія могла б забезпечити свої енергетичні потреби й без російського газу.\n\n«З огляду на те, що Болгарія має контракт з Азербайджаном на третину потреби в газі, а Баку пообіцяв подвоїти цей обсяг, в уряду не було підстав знову звертатися до «Газпрому». Крім того, уряд Кирила Пєткова досяг угоди з американською компанією Cheniere про поставку семи танкерів СПГ», - сказала вона «Голосу Америки».\n\nДослідниця припускає, що саме відмова від поставок «Газпрому» є причиною голосування за недовіру уряду Пєткова.\n\n«Як тільки стало зрозуміло, що Болгарія відмовляється від російського газу, в парламенті проголосували за вотум недовіри уряду. Головним чином через те, що один із партнерів по коаліції вийшов. Справжня причина полягає в тому, що багато людей, яких десятиліттями підкуповував «Газпром», втратили зарплату», - говорить вона.\n\nНаразі, як повідомляють болгарські ЗМІ, тимчасовий уряд, хоча і висловився за переговори з \"Газпромом\", залишить підписання контрактів на постачання енергоносіїв уряду, який буде сформований після виборів 2 жовтня.\n\nБолгарія також традиційно має проросійські симпатії, які створювалися століттями, вказують експерти.\n\n«Один наратив – це звільнення Болгарії Російською імперією та війна з Османською імперією. Також спільні слов’янські корені болгар та росіян. І остаточний наратив базувався на православній релігії та тому факті, що ми поділяємо православ’я. Ці наративи існували разом практично з моменту звільнення Болгарії. І як наслідок, болгарську історію викладають, з огляду на велику роль росіян в історії Болгарії. І це все ще існує в болгарському суспільстві», - говорить Панчугов.\n\nСаме тому, продовжує експерт, велика частка болгар не вважають Росію ворожою державою. У квітні 44% болгар вірили, що НАТО несе відповідальність за війну в Україні, що є найбільшим показником серед 16 європейських країн і Великої Британії, опитаних організацією YouGov, міжнародною групою досліджень даних і аналітики. Лише 23% болгар вважали, що Росія відповідальна за війну проти України, порівняно з 85% фінів і 80% шведів покладають відповідальність за війну на Росію, згідно із цим дослідженням.\n\nВтім, як розповідає Мінчев, більшість населення Болгарії, близько двох третин, поділяє прозахідні погляди, вважаючи, що їхня країна має «належати до Європи, розвиватися разом з Європейським Союзом та іншими європейськими країнами». Проросійську третину він поділяє на тих, хто звинувачує Захід у своїх особистих невдачах після падіння комунізму та традиційних прихильників російсько-болгарської дружби.\n\nПанчугов вказує на три основні групи, які існують в болгарському суспільстві, відносно розв’язаної Росією війни в Україні.\n\n«Очевидно, одна група підтримує все, що ми можемо зробити, щоб допомогти Україні в її спротиві. Друга група – це люди, які з якихось причин – історичних чи просто через те, що вони не знаходять свого місця в європейському наративі чи ще в чомусь – симпатизують Російській Федерації. Це невелика група, але все ж об’єктивно вона існує в болгарській громадській думці. І третя група - це люди, які не підтримують зусилля Росії, але не хочуть, щоб Болгарія була частиною цієї війни».\n\nМінчев вказує, що саме цей наратив – не втручатися – став провідним в російській пропаганді в цій країні.\n\n«Вони вже не виступають за єдність з Росією, бо Росія – це бридкий агресор, і цього не замаскуєш. Зараз вони говорять: “Ми не повинні вступати в чужу війну, ми повинні бути нейтральними”.\n\nАссенова вказує на те, що пропаганда, яка поширюється русофілами та деякими болгарськими політиками, базується на роздмухуванні почуття страху.\n\n«Багатьом болгарам промиває мізки пропаганда, і сіяння страху політиками є значною частиною цього: страх, що зима буде холодною через те, що Росія припинила постачання газу; страх, що у випадку підтримки України Росія помститься і покарає Болгарію; страх, що Болгарія є маленькою країною і може стати ненавмисною жетвою, якщо НАТО і Росія відкрито зіткнуться; страх використання Росією ядерної зброї чи спричинення ядерної катастрофи; страх перед інфляцією та рецесією – що завгодно», - аналізує дослідниця.\n\nБолгарія вже не є нейтральною, говорить Панчугов: «Ми є членами НАТО та Європейського Союзу, тому ми на одному боці з ними. Ми на боці України».\n\nБолгарія допомагає Україні, вказує Посольство України у Софії.\n\n«Неодноразово болгарська сторона заявляла про непохитну підтримку суверенітету та територіальної цілісності України. Болгарська сторона підтримує євроінтеграційні прагнення України, зокрема в червні цього року Болгарія проголосувала за надання Україні статусу країни-кандидата на вступ в Європейський Союз», - йдеться у письмовій відповіді на прохання «Голосу Америки».\n\nТакож у травні парламент проголосував за надання уряду Болгарії мандату на реалізацію серії заходів із підтримки України, «зокрема, надання військово-технічної допомоги - ремонт української військової техніки на військових підприємствах» Болгарії, повідомило посольство.\n\nПро допомогу тимчасово переміщеним особам з України можна детально ознайомитися в одному з попередніх матеріалів «Голосу Америки».\n\n«Наша позиція щодо військової агресії Росії проти України була чіткою та послідовною з самого початку: Болгарія найрішучішим чином засуджує російське вторгнення в Україну, а також участь Білорусі», - йдеться у відповіді посольства Болгарії у США.\n\n«Своєю неспровокованою та невиправданою військовою агресією Росія грубо порушує міжнародне право та становить серйозну загрозу європейській та євроатлантичній безпеці, а також міжнародному правопорядку», - повідомляється у листі на запит «Голосу Америки».\n\nПосольство Болгарії вказує, що країна виконує усі зобов’язання щодо незалежності, суверенітету та територіальної цілісності України.\n\n«На двосторонньому рівні, а також у рамках ЄС, НАТО та міжнародних форумів ми постійно заявляли про нашу рішучість наполегливо підтримувати Україну в повному відновленні її територіальної цілісності та захисті її суверенітету та незалежності. Всеосяжна та багатогранна солідарність з Україною сьогодні є важливою як ніколи», - наголошує зовнішньополітичне представництво Болгарії.\n\nЗгідно із дослідженням YouGov, 65% болгар схвалюють відправку гуманітарної допомоги в Україну, 49% підтримують в'їзд українців, 17% - відправку зброї, а 12% - відправку військ в Україну в рамках операції НАТО, якщо така колись станеться.\n\nЗгідно з дослідженням Globsec, науково-дослідної організації із офісом у Братиславі, Словаччина, у 2022-му році в суспільній думці Болгарії відбулися найбільші зрушення серед дев’яти країн ЄС, які досліджувались. Якщо в 2021-му році 45% болгар розглядали Росію як стратегічного партнера, то в березні 2022-го – лише 30%. Частка респондентів, яка позитивно ставилася до Путіна, впала з 70 до 29%.\n\n«Ця тенденція прирікає проросійські партії Болгарії в кращому випадку на другорядні ролі, не дозволяючи їм найближчим часом очолити уряд», - робить висновок Максим Саморуков у статті «Болгарія повертається в орбіту Росії?» на вебсайті Фонду Карнегі за міжнародний мир.\n\nЧи це так, покажуть наступні парламентські вибори в Болгарії 2 жовтня цього року.\n\nЧастина інформації в цій статті надійшла від Reuters, Politico, Радіо свобода та вебсайту Фонду Карнегі за міжнародний мир, Novinite, Dnevnik, Foreign Policy.",
    "Болгарія - Гібралтар 5:1. Огляд матчу": "",
    "Болгарія вдвічі підвищить вартість віз для росіян": "Росіянам за отримання візи на в'їзд до Болгарії доведеться платити 80 євро\n\nСофія не зможе заборонити в'їзд на територію країни для громадян РФ, проте візовий збір для останніх подорожчає до 80 євро.\n\nБолгарія збільшить візовий збір для росіян вдвічі. Про це повідомляє місцеве видання БНТ із посиланням на слова міністра туризму Іліна Димитрова.\n\nБолгарський чиновник зазначив, що росіяни більше не зможуть скористатися спрощеним візовим режимом.\n\nТаким чином, якщо раніше громадянам Росії доводилося сплачувати 35 євро, то тепер вартість віз зросте до 80 євро.\n\n\"Ця знижка зникне. Заборонити росіянам в'їзд не вийде, але віза для них подорожчає. Це рішення ЄС, з яким ми не зовсім згодні, але як члени Союзу ми повинні будемо його виконувати\", - пояснив Димитров.\n\nВін також зазначив, що з початку року Болгарію відвідали 60 тисяч росіян, незважаючи на відсутність прямих рейсів. Громадяни в'їжджають до Болгарії через Туреччину.\n\nДимитров додав, що зараз у болгарських готелях розміщено близько 20 тисяч українських біженців. До кінця жовтня буде зроблено спробу продовжити урядову житлову програму для розміщення українських біженців.\n\nНагадаємо, що 31 серпня глави МЗС країн ЄС домовилися скасувати спрощену процедуру видачі віз росіянам.\n\nЗазначимо, прем'єр Естонії Кая Каллас на церемонії вручення міжнародної премії Фонду Хайєка у Берліні закликала тримати Росію в ізоляції до повної деокупації територій України.\n\nНовини від Корреспондент.net в Telegram. Підписуйтесь на наш канал https://t.me/korrespondentnet",
    "Болгарія виділить 1,8 мільйона євро на реконструкцію афонського монастиря": "Уряд Болгарії передасть близько 3,5 млн левів фінансової допомоги на завершення реконструкції Зографського монастиря на Святій Горі Афон.\n\n1 вересня 2022 року в Болгарії виконувач обов'язків міністра культури Веліслав Мінеков повідомив, що уряд країни виділяє близько 3,5 мільйона левів (приблизно 1,8 мільйона євро) на завершення ремонту та реконструкцію східного крила Зографського монастиря на Афоні, повідомляє orthodoxianewsagency.\n\nБолгарський чиновник заявив, що після пожежі 2012 року у східному крилі монастиря відновлювальні роботи майже не проводилися, і пообіцяв, що питання реставрації та обслуговування східного крила буде вирішено.\n\nМінеков нагадав, що саме в цьому монастирі болгарський клірик Хіландарського монастиря Паїсій Хіландарський закінчив свою «Слов'яно-болгарську історію» – надважливу для болгарського національного відродження книгу.\n\nМіністр культури також пообіцяв попросити про зустріч з настоятелем монастиря, щоб обговорити інші способи підтримки, включаючи допомогу в модернізації системи опалення та ремонту дороги, що веде до монастиря Зограф.\n\nЯк писала СПЖ, на реставрацію храмів і будівель 12 монастирів Афона планують виділити понад 18,5 мільйонів євро.",
    "Болгарія розгромила Гібралтар, Грузія перемогла Північну Македонію у дивізіоні C Ліги націй": "Грузія на своєму полі перемогла Північну Македонію (2:0) у матчі 5-го туру групи 4 дивізіону C Ліги націй.\n\nНа 35-й хвилині Грузія вийшла вперед завдяки автоголу Бояна Міовскі. Після перерви Хвіча Кварацхелія збільшив перевагу грузинської збірної.\n\nУ другому матчі квартету 4 Болгарія вдома розгромила Гібралтар. Господарі поля забили супернику п’ять м’ячів – 5:1.\n\nЗавдяки сьогоднішній перемозі Грузія достроково стала переможцем групи 4 і здобула путівку до дивізіону B. Північна Македонія посідає друге місце, випереджаючи на одне очко Болгарію.\n\nГібралтар посів останнє місце у групі та зіграє у плей-оф за збереження прописки у дивізіоні C.\n\nЛіга націй. Дивізіон C. Група 4. П’ятий тур\n\nГрузія – Північна Македонія – 2:0 (1:0)\n\nГоли: Міовскі, 35 (автогол), Кварацхелія, 64\n\nБолгарія – Гібралтар – 5:1 (2:1)\n\nГоли: Антов, 23, Десподов, 36, Кірілов, 52, Стефанов, 55, Петков, 81 – Чіполіна, 26",
    "Чехія почала імпортувати зріджений газ, Болгарія – на черзі": "Чехія почала імпортувати зріджений природний газ через новий LNG-термінал, який відкрили у Нідерландах на початку вересня. Танкер Gaslog Georgetown з першою партією газу для Чехії пришвартувався у порту Емсхавен у вівторок, 20 вересня, повідомляється на сайті чеської компанії ČEZ.\n\nПідписуйтесь на LIGA.Бізнес в Telegram: коротко про важливе\n\nВантаж із 170 000 куб. м зрідженого газу (що еквівалентно 100 млн куб. м в газоподібному стані) Чехія придбала в американської Cheniere.\n\n\"Протягом жовтня прибудуть ще два танкери з газом для Чехії, і ми продовжуватимемо темпами по два-три судна на місяць. Це важливий крок для енергетичної безпеки Чехії та важливий запобіжник на випадок, якщо газ від інших постачальників перестане надходити до нас у Чехію\", – сказав гендиректор ČEZ Даніель Бенеш.\n\nТермінал в Емсхавені – це перший плавучий LNG-термінал із зафрахтованих європейськими державами на цю зиму. Він розрахований на те, щоб приймати до 8 млрд кубометрів газу на рік, з яких 3 млрд призначені для Чехії. Це становить приблизно дві третини від річного споживання Чехії.\n\nКрім ČEZ, потужності термінала законтрактували нідерландська Shell та французька Engie.\n\nЩе одна європейська держава – Болгарія – збирається почати імпорт зрідженого газу через Грецію в листопаді.\n\nДержавна газова компанія Булгаргаз оголосила три тендери на закупівлю ЗПГ: один – на листопад-грудень, другий – на 2023 рік, третій – на наступні 10 років, пише Reuters з посиланням на Деніцу Златеву, виконавчу директорку компанії.\n\nВона розказала, що Булгаргаз не відкидає можливості відновлення імпорту газу з Росії, але прогресу на цьому напрямі поки що немає.\n\nНаразі Болгарія, яка раніше майже повністю залежала від постачань газу з Росії, забезпечує близько 30% своїх потреб газом з Азербайджану, а решту купує на ринку.\n\nНаприкінці серпня з Аргентини до Європи вирушив плавучий термінал FSRU Exemplar. Він забезпечуватиме газом Фінляндію та Естонію протягом 10 наступних років.\n\nЕкспорт газу Газпрому до Європи скоротиться приблизно на третину у 2022 році через війну в Україні, збільшення постачання зрідженого газу до ЄС і планів переходу на розрахунки за газ у рублях.\n\nАндрій Водяний\n\nЯкщо Ви помітили орфографічну помилку, виділіть її мишкою і натисніть Ctrl+Enter.",
    "Італія вийшла у «Фінал чотирьох» Ліги націй УЄФА, Англія залишає елітний дивізіон": "У Лізі націй УЄФА визначився третій учасник півфінальної стадії розіграшу-2022-23.\n\nКомпанію Хорватії та Нідерландам у «Фіналі чотирьох» Ліги націй склали чинні чемпіони Європи футболісти Італії, передає Укрінформ.\n\nУ заключному турі групового етапу італійці у Будапешті перемогли команду Угорщини з рахунком 2:0.\n\nУспіх апеннінцям принесли голи форварда «Наполі» Джакомо Распадорі, який відзначився на 27-й хвилині, та захисника «Інтера»Федеріко Дімарко (52), які вивели збірну Італії на перше місце у групі 3 Ліги А.\n\nОстаннє місце у цьому квартеті посіли англійці, які після домашньої нічиєї з німцями на лондонському «Вемблі» (3:3), вилетіли у Лігу В.\n\nЧитайте також: Хорватія та Нідерланди вийшли до півфіналу Ліги націй УЄФА\n\nРезультати матчів заключного, 6-го туру Ліги націй УЄФА, що відбулися у понеділок, 26 вересня.\n\nЛіга А\n\nгрупа 3: Англія - Німеччина - 3:3, Угорщина - Італія - 0:2.\n\nПідсумкова таблиця: Італія - 11 очок, Угорщина - 10, Німеччина - 7, Англія - 3.\n\nЛіга В\n\nгрупа 3: Чорногорія - Фінляндія - 0:2, Румунія - Боснія і Герцеговина - 4:1.\n\nПідсумкова таблиця: Боснія і Герцеговина - 11 очок, Фінляндія - 8, Чорногорія - 7, Румунія - 7.\n\nЛіга С\n\nгрупа 4: Гібралтар - Грузія - 1:2, Північна Македонія - Болгарія - 0:1.\n\nПідсумкова таблиця: Грузія - 16 очок, Болгарія - 9, Північна Македонія - 7, Гібралтар - 1.\n\nЛіга D\n\nгрупа 2: Сан-Марино - Естонія - 0:4.\n\nПідсумкова таблиця: Естонія - 12 очок, Мальта - 6, Сан-Марино - 0.\n\nЯк повідомляв Укрінформ, футболісти збірної України у вівторок, 27 вересня, у Кракові (Польща) прийматимуть національну команду Шотландії.\n\nУ паралельному матчі групи 1 Ліги В на «Авіва Стедіум» у Дубліні зіграють Ірландія та Вірменія.\n\nТурнірне становище: Шотландія - 12 очок, Україна - 10, Ірландія - 4, Вірменія - 3.\n\nЗгідно регламентом Ліги націй УЄФА, переможці чотирьох груп Ліги В отримають путівки до Ліги А, а останні команди квартетів у наступному циклі виступатимуть у Лізі С.\n\nФото: AFP.",
    "Болгарію закликали припинити видачу туристичних віз громадянам рф": "З Брюсселя дуже тактично натякнули Болгарії, що їй як майбутньому члену Шенгенської зони варто приєднається до запропонованих Єврокомісією заходів щодо повного скасування спрощеної процедури видачі віз для росіян.\n\nТакі сподівання висловила єврокомісар із внутрішніх справ ЄК Ілва Йоханссон у відповідь на заяву заступника міністра закордонних справ Болгарії Костадина Коджабашева. На брифінгу у МЗС країни він раніше заявив, що Болгарія, як і до російської агресії, виконуватиме візову угоду, підписану між ЄС та росією.\n\nКоджабашев зазначив, що у відповідь на російську агресію акцент краще робити не на обмеженні видачі віз, а на безпеці - продовольчій та енергетичній. Правда, він не пояснив - це його особиста думка чи офіційна позиція Софії.\n\nМабуть, тому єврокомісару Ілві Йоханссон довелося пояснювати, що більше немає місця для довіри у відносинах між ЄС та росією, тому видача туристичних віз для громадян країни-агресора в майбутньому має бути складною. Це також буде відповіддю на відкликання росією багатьох дипломатичних та консульських представників країн ЄС. Отже, і пріоритет має бути відданий тим, хто потребує віз з гуманітарних причин, а не для туризму. Єврокомісар заявила, що нові правила дадуть країнам ЄС право переглядати вже видані візи громадянам росії.\n\nДеякі болгарські ЗМІ публікують матеріали, в яких зазначають, що відсутність російських туристів негативно позначається на прибутках готелів і взагалі туристичної галузі. На жаль, ніхто не замислюється над тим, що з туристичною візою до країни можуть потрапити також російські вбивці, які здійснювали злочини в Бучі, Маріуполі та інших містах України.",
    "Євробаскет стартував із розгрому Болгарії чемпіонами світу": "Збірна Іспанії не помітила спротиву у першому поєдинку чемпіонату Європи.\n\nЄвробаскет-2022 розпочався. Розпочалися змагання поєдинком у групі А, де іспанці зустрічалися із командою Болгарії.\n\nБоротьби у цьому поєдинку не вийшло. Чинні чемпіони світу відразу показали свій клас і пішли у відрив у рахунку. У результаті, фінальна сирена зафіксувала розгром болгарської збірної з рахунком 114:87.\n\nНайрезультативнішим гравцем зустрічі став Александар Везенков, який записав на свій рахунок 26 очок. У команді Іспанії найбільше очок набрав Лоренцо Браун – 17.\n\nНагадаємо, що збірна України стартує на турнірі завтра, 2 вересня, поєдинком проти команди Великої Британії.\n\nЄвробаскет-2022. Група А. 1-й тур\n\nІспанія - Болгарія - 114:87 (28:17, 29:18, 32:31, 25:21)\n\nІспанія: Браун - 17, Ернангомес - 16, Фернандес - 14, Ернангомес - 13, Фернандес - 12, Гаруба - 10, Праділья - 10, Брісуела - 7, Діас - 5, Лопес-Аростегі - 5, Пар.\n\nБолгарія: Везенков - 26, Іванов - 16, Костов - 13, Стойлов - 12, Марінов - 9, Бост - 6, Димитров - 5, Аліпієв, Іванов, Карамфілов, Симеонов, Янєв.",
    "Вінничани перемогли у Болгарії на Кубку світу з радіопеленгації : 01:09:2022": "Троє вінничан успішно виступили в складі збірної України на дорослому Кубку світу з радіопеленгації.\n\nВін пройшов у Боровці (Болгарія).\n\nВолодарем трьох золотих та однієї бронзової медалей на Кубку світу серед ветеранів став 60-річний Сергій Зеленський – заслужений тренер України і тренер- викладач Вінницької міської дитячо-юнацької спортивної школи № 2. Він успішно витримав конкуренцію із трьома десятками спортсменів із різних країн.\n\n«Золото», «срібло» і «бронзу» виборов 36-річний заслужений майстер спорту України із Вінниці Олександр Марчук. Він виступав у дорослій категорії М-21 (старше 21 року).\n\nСеред юніорів до 19 років високе четверте місце посів Артем Степанищев. Як і наші чемпіони, він також отримав ліцензію на участь у чемпіонаті світу.\n\n— Олександр Марчук регулярно здобуває медалі різного ґатунку на міжнародному рівні, тому його успіх є невипадковим. Я все життя у спорті. Завжди підтримую себе у формі, тренуюся. Тому готовий представляти Україну на міжнародному рівні, — прокоментував Сергій Зеленський.\n\nЗмагання проходили у високогірній місцевості з непростим ландшафтом. Втім, далася взнаки висока кваліфікація вінничан. Недарма вони перед цим здобули перемоги у Румунії та у болгарському місті Кітен, де проходив чемпіонат Балканських країн і Кубок Чорного моря зі спортивної радіопеленгації.\n\nВідео дня\n\nЗа словами Сергія Зеленського, через війну готуватися до змагань було непросто.\n\n— Через військові дії в Україні заборонено тренуватися в лісах. Також ми не могли використовувати під час тренувань спеціальну техніку. У таких умовах провідні радіоспортсмени перейшли на індивідуальний режим підготовки. Приміром, Олександр Марчук чудово із цим впорався. Він морально і фізично добре підійшов до Кубку світу. В аналогічних умовах були й вінницькі юнаки, які нещодавно привезли нагороди із чемпіонату світу, — наголосив він.\n\nЧемпіонат світу серед дорослих цими днями знову відбувається у у Боровці (Болгарія). Тож чекаємо від трьох вінницьких радіоспортсменів чергових нагород!\n\nДовідка\n\nВінничани, які мають бажання займатися спортивною радіопеленгацією, можуть звертатися у МДЮСШ №2 (Узвіз Бузький, 33, тел. 67-36-86).\n\nЧитайте також:\n\nВінницький клуб «ЯСКО» здобув срібло у «Кубку Нескорених» з футзалу\n\nВимушений переселенець із Маріуполя Єлисей Потьомкін виграв баскетбольний турнір у Вінниці",
    "На ціни соняшнику впливає пропозиція власного врожаю в Румунії та Болгарії 22.09.2022": "На ціни соняшнику впливає пропозиція власного врожаю в Румунії та Болгарії\n\nЗначна пропозиція власного врожаю в Румунії та Болгарії здійснила тиск, на фоні чого протягом останнього тижня соняшник скоригувався на 20-40$ залежно від напрямку.\n\nПро це пише SPIKE BROKERS у своєму каналі в Telegram.\n\n«Деяка частина європейських покупців зосередила свою увагу на певний час на внутрішньому ринку», — йдеться у повідомленні.\n\nОстанні індикації ціни на соняшник:\n\nDAP Україна — ₴15 000-16 000;\n\nDAP Болгарія — $520-540;\n\nDAP Румунія — $510-530;\n\nDAP Угорщина — $530-560;\n\nВодночас за словами аналітиків, волатильність ріпаку важко не помітити. Коливання котирувань на біржі листопадового ф’ючерса протягом тижня сягало до €38.\n\nЕксперти додають, що базис знаходиться в діапазоні €30-60 від рівня ціни на ріпак на біржі MATIF, у той час, як на початку вересня цей показник становив близько €20-30 у всіх напрямках.\n\nОстанні індикації покупців:\n\n‎DAP Україна (порт) — $470-475;\n\nDAP Німеччина (схід) (олія 40% + премія) — €540-560;\n\nDAP Румунія (центр-південь) (олія 42% без премії) — €510-520.\n\nНагадаємо, що 16 вересня на багатьох українських елеваторах та ОЕЗах зросла вартість соняшника. Трейдери пояснили, чому ростуть ціни на соняшник.\n\nПозначки:Україна, Румунія, соняшник, ріпак, ціни, Болгарія",
    "Греція скоротила імпорт російського газу більш ніж наполовину": "Греція скоротила імпорт російського газу більш ніж наполовину цього року завдяки збільшенню поставок від інших виробників на свій єдиний термінал зрідженого природного газу (ЗПГ) поблизу Афін, заявив оператор газової мережі країни, повідомляє Euractiv.\n\nПротягом багатьох років Греція покладалася на Росію для забезпечення приблизно 40% своїх потреб у газі, але вона збільшила закупівлю ЗПГ в інших країнах відповідно до плану ЄС зменшити залежність від енергоносіїв РФ. Країна отримує російський газ через трубопровід «Турецький потік», який також транспортує газ до Угорщини через Сербію.\n\nЗПГ-термінал Греції Revithoussa, за 40 км від Афін, може зберігати 225 тисяч кубометрів газу та регазифікувати 1400 кубометрів на годину.\n\nВін привертає все більший інтерес з боку місцевих і регіональних імпортерів, а також відіграє ключову роль в енергетичній стратегії Греції та її зусиллях щодо підвищення безпеки поставок напередодні зими, сказала виконавчий директор оператора газової мережі DESFA Марія Ріта Галлі.\n\n«У контексті енергетичної кризи цей термінал є імпортною інфраструктурою, імпортним терміналом, який дозволяє різним джерелам постачання, різним джерелам ЗПГ, дістатися до газового ринку Греції. Вже цього року, максимально збільшивши використання терміналу, ми побачили, що імпорт газу з Росії впав з 40% до менш ніж 20», — додала вона.\n\nЗі збільшенням попиту на ЗПГ у всьому світі кількість вантажів, що прибувають до Revithoussa, подвоїлася порівняно з минулим роком.\n\nБолгарія також імпортувала ЗПГ через термінал після того, як припинилися постачання з Росії через її відмову платити РФ у рублях. Виступаючи на енергетичній конференції в Бухаресті міністр енергетики Греції Костас Скрекас заявив, що його країна цього року експортувала два мільярди кубометрів природного газу до Болгарії та сусідніх країн, порівняно з 0,7 млрд м3 у 2021 році.\n\n«Інтерес зростає. У нас є багато зацікавлених сторін, які шукають місця для бронювання в терміналі. У жовтні ми проведемо аукціон на 2023 рік. І ми очікуємо великого інтересу з боку національних і міжнародних гравців», – заявила Галлі.\n\nМайже дві третини з 6,5 млрд кубометрів газу, які Греція споживає щорічно, використовуються для виробництва електроенергії.\n\nЯк і інші європейські країни, вона зіштовхнулася зі стрімким зростанням цін на енергоносії та витратила близько 9 мільярдів євро з минулого року на субсидування рахунків за електроенергію для домогосподарств і підприємств.\n\nЩоб впоратися з високими витратами та мінімізувати ризик дефіциту газу в разі, якщо Москва зупинить поставки, країна відновила роботу деяких вугільних електростанцій і готова перевести деякі газові станції на дизель.\n\nУ липні DESFA орендувала судно або так зване плавуче сховище, і може збільшити потужність сховища на додаткові 145 тисяч кубометрів газу, якщо це необхідно.\n\nОчікується, що судно залишиться там до кінця 2023 року, тоді як DESFA шукає постійне рішення, яке передбачатиме придбання судна, яке можна буде з’єднати з терміналом за допомогою трубопроводу, заявила Галлі.\n\n«Якби у нас не було ЗПГ-терміналу сьогодні, ми були б, як і інші центральні балканські країни, повністю залежні від імпорту російського газу», – додала вона.\n\nRelated video\n\nНинішня ситуація на ринку природного газу негативно вплинула не тільки на ціни в Європі, а й, по суті, на економіку всіх європейських країн. Цей вплив найбільше помітний у країнах, які не мали диверсифікованих джерел постачання газу і суттєво залежали від поставок із Росії. Про європейський газовий ринок і можливості для України розповідають Леонід Уніговський, Володимир Носко та Наталія Куцан у тексті «У пошуках газу».",
    "Євробаскет-2022: результати матчів 3 вересня": "Великий і насичений день на Євробаскеті-2022 залишився позаду. Відбулись 12 матчів, всі команди зіграли по два матчі на турнірі і є можливість для перших висновків.\n\nГрупа А\n\nПоложення в групі: Іспанія – 2-0, Туреччина – 2-0, Чорногорія – 1-1, Бельгія – 1-1, Грузія – 0-2, Болгарія – 0-2\n\nВ групі А дві команди пройшли стартовий відрізок без втрат – Іспанія та Туреччина. Збірна Іспанії здобула впевнену перемогу над Грузією 90:64, не давши жодних шансів співгосподарям чемпіонату, а збірна Туреччини здобула комфортну перемогу над Болгарією 101:87. У другій чверті Болгарія була попереду з рахунком 42-35 і завершила половину гри із невеликою перевагою завдяки героїчним діям Александара Везенкова та Ді Боста. Проте зрештою вони не встигали за гравцями Туреччини. За 7 хвилин до кінця гри Болгарія поступилась 73:79, але в кінцівці гри Туреччина довела рахунок до розгромного.\n\nЩе в одному матчі дня збірна Чорногорії здобула перемогу над Бельгією 76:70. Незважаючи на 25 очок Ретіна Обасохана, бельгійці майже не мали шансів на перемогу. Чорногорія зі старту вийшла вперед і на початку четвертої чверті була попереду 70:50. Фінішний ривок не допоміг Бельгії врятуватись. Тепер у обох команд по одній перемозі в двох матчах і вся боротьба для них в групі А за вихід в плейоф попереду.\n\nЧорногорія — Бельгія 76:70 (17:14, 20:18, 31:18, 8:20)\n\nБолгарія — Туреччина 87:101 (29:31, 23:19, 19:25, 16:26)\n\nГрузія — Іспанія 64:90 (16:18, 15:22, 16:31, 17:19)\n\nГрупа В\n\nПоложення в групі: Німеччина – 2-0, Словенія – 2-0, Франція – 1-1, Боснія та Герцеговина – 1-1, Литва – 0-2, Угорщина – 0-2\n\nЗбірна Литви попри неймовірну гру у стартових матчах Євробаскету-2022 залишається без перемог. Після поразки від Словенії у другому турі литовці поступили іншому фавориту турніру збірній Франції 73:77.\n\nГра була справжньою битвою двох команд, які відчайдушно прагнули перемогти. Литва розпочала матч з перевагою в 13 очок у середині першої чверті, але на початку другої чверті Франція вирівняла гру.\n\nМатч залишався напруженим до моменту, коли за рахунку 64:62 на користь Литви Франція зробила ривок 9:0 і повела 71:64 за 2 хвилини до гри. Рокас Йокубайтіс забив два пізні триочкові, щоб скоротити відставання до одного очка, але Руді Гобер двома точними штрафними за 1,7 секунди до кінця поставив крапку у цьому яскравому протистоянні.\n\nСловенія впевнено здолала Угорщину 103:88. Словенці взяли контроль над грою зі стартового рахунку 18:2 завдяки чотирьом триочковим. Угорщина відповіла трьома трійками, щоб відігратись до семи очок, але так і не загрожувала до кінця матчу.\n\nЗбірна Німеччини здобула перемогу над Боснією та Герцеговиною 92:82. Вирішальною стала третя чверть, яку німецькі баскетболісти виграли 28:11, притому що решта три чверті залишились за боснійцями.\n\nНімеччина — Боснія і Герцеговина 92:82 (18:20, 24:27, 28:11, 22:24)\n\nЛитва — Франція 73:77 (25:23, 16:17, 15:10, 17:27)\n\nУгорщина — Словенія 88:103 (16:29, 17:25, 27:34, 28:15)\n\nГрупа С\n\nПоложення в групі: Україна – 2-0, Греція – 2-0, Італія – 1-1, Хорватія – 1-1, Естонія – 0-2, Велика Британія – 0-2\n\nЗбірна України залишилась лідером групи після другого туру. Важка і неймовірна перемога над Естонією 74:73 забезпечила команді Айнарса Багатскіса старт з двох перемог в двох матчах і приблизила нас до виходу в плейоф.\n\nТакож без поразок в групі йде Греція, яка в центральному матчі групи обіграла Італію з рахунком 85:81.\n\nМатч був насичений ривками обох команд – на вдалі відрізки Греції італійці відповідали своїми успішними атаками. Італія жодної хвилини в матчі не лідирувала, але знаходила способи реагувати на кожний сплеск греків до кінця третьої чверті, коли ривок греків 12:2, здавалось, зламав їхню рішучість – рахунок став 71:56.\n\nІталія спробувала вирвати перемогу, або хоча б перевести гру в овертайм, але лише зуміла скоротити відставання до 3 очок на останній хвилині гри.\n\nЩе в одній грі групи збірна Хорватії здобула впевнену перемогу над Великою Британією. Британці протримались півтори чверті, після чого посипались і Хорватія спокійно виграла, зберігши сили на майбутні матчі.\n\nВелика Британія — Хорватія 65:86 (17:20, 14:17, 9:35, 25:14)\n\nЕстонія — Україна 73:74 (21:15, 14:18, 26:23, 12:18)\n\nГреція — Італія 85:81 (23:17, 24:23, 24:17, 14:24)\n\nГрупа D\n\nПоложення в групі: Сербія – 2-0, Ізраїль – 2-0, Фінляндія – 1-1, Польща – 1-1, Нідерланди – 0-2, Чехія – 0-2\n\nВ групі D збірна Фінляндії здобула перемогу над Польщею з рахунком 89:59. Незважаючи на проведений овертайм напередодні, фіни виглядали свіжішими за суперника. Зіркою матчу став Сасу Салін, який набрав 18 очок, влучивши 6 із 10 дальніх кидків, да й взагалі фіни закинули 17 триочкових.\n\nЗбірна Сербії здобула свою другу перемогу над Євробаскеті, обігравши чехів без Томаша Саторанські 81:68.\n\nГосподарі трималися в першій чверті, завершивши її з відставанням у п’ять очок. Проте в другій чверті від сербів послідувала серія 15:0, після чого фаворит продовжив нарощувати перевагу, яка максимально склала 23 очки в третій чверті.\n\nГосподарі намагались повернутись до гри, але зірки збірної Сербії Василій Мічіч, Нікола Йокіч і Ваня Марінковіч своїми влучними дальніми та асистами тримали ситуацію під контролем.\n\nТакож з двома перемогами йде Ізраїль, якому Дені Авдія допоміг перемогти Нідерланди 74:67.\n\nНідерланди провели чудову гру і вели 62:61, коли Авдія взяв гру на себе, зробив особисту серію 6:0 за дві хвилини до кінця гри. Після цього Мадар влучним три очковим збільшив перевагу Ізраїля до шести очок на останній хвилині. Цього виявилось більш ніж достатньо для другої перемоги команди на чемпіонаті Європи.\n\nФінляндія — Польща 89:59 (26:16, 18:14, 20:14, 25:15)\n\nЧехія — Сербія 68:81 (15:20, 10:23, 24:17, 19:21)\n\nНідерланди — Ізраїль 67:74 (18:18, 22:14, 11:18, 16:24)",
    "Три європейські країни не дозволили Зеленському виступити перед їхніми парламентами - ОП": "Три європейські держави, а саме Угорщина, Болгарія та Австрія, не дозволили президенту України Володимиру Зеленському виступити перед їхніми парламентами.\n\nПро це розповів заступник голови Офісу президента Андрій Сибіга \"Главкому\".\n\nЗагалом від початку повномасштабного вторгнення Росії Зеленський виступив у 24 парламентах.\n\nЗа словами представника ОП, виступи перед парламентами країн Європи важливі, адже саме після них ухвалювались важливі рішення щодо підтримки України.\n\n\"Слово - це абсолютно зброя, інформаційний фронт надзвичайно значимий та важливий з погляду наближення перемоги та доведення об'єктивної інформації. Особливо, коли вона доводиться главою держави. Ми навіть проводили дослідження, наскільки це впливало на рівень санкційної та оборонної підтримки. І це було відчутно. Вже після виступів президента деякими країнами приймалися вагомі рішення щодо підтримки\", - пояснив Сибіга.\n\nВін припустив, що відсутність виступів Зеленського в Угорщині, Болгарії та Австрії свідчить про значний вплив Росії на ці держави.\n\n\"Виступи були асиметричними, бо російська сторона не могла нічого протиставити їм. Росія намагалася блокувати виступи президента в деяких країнах і дипломатичними, та іншими каналами через свої впливи у політичних силах. Тому, напевно, відсутність виступів у цих трьох країнах є свідченням цих впливів як свідченням важливості цих виступів\", - зазначили в ОП.\n\nЗеленський: Хороші новини з Харківщини - гордість за наших воїнів\n\nЧитайте також:",
    "Трохи божевільний: Усик розповів, як знепритомнів під час екстремального тренування": "Непереможний український боксер-суперважковаговик Олександр Усик, який захистив чемпіонські пояси за версіями WBA Super, IBF, WBO та IBO у реванші з Ентоні Джошуа, розповів, на які жертви доводиться йти та як себе катувати задля досягнення поставлених цілей як у спорті, так і по життю .\n\n«Ви плаваєте, і раптом відчуваєте такий біль у коліні, і думаєте, що не можете йти, ви просто не можете продовжувати, — поділився боксер «рецептом» успіху в інтерв'ю власному Youtube каналу USYK17. — М'язи настільки напружені, що біль просто нестерпний. Біль віддає в плече, коліно чи навіть у кінчики вусів. І ви думаєте: «Добре, я закінчую, краще зупинитися та спробувати наступного разу». Це означає, що не можна зупинятися — коли ви починаєте так думати, це сигнал продовжувати.\n\nНе можна здаватися. Це переламний момент, якого ви неодмінно досягнете під час бою. Кожен спортсмен знає, що це таке. Ніхто нічого не зможе зробити наступного разу, тому просто не зупиняйтесь.\n\nВи знаєте, я — трохи божевільний, тож мої тренери уважно стежать за мною. Якось, затамувавши подих під водою, я на мить знепритомнів, і мене одразу витягнули з басейну\".\n\nНагадаємо, що після другої перемоги над Джошуа українець мав боксувати з Тайсоном Ф'юрі за титул абсолютного чемпіона світу в суперважкій вазі. Але британець вирішив битися зі своїм співвітчизником Джошуа, а Усик можливо зустрінеться в ринзі з американцем Деонтеєм Уайлдером.\n\nРаніше «ФАКТИ» повідомляли, що після двох боїв із Джошуа статок Усика збільшився мінімум у 13 разів.\n\n326\n\nЧитайте нас у Telegram-каналі, Facebook та Instagram",
    "Процес приєднання Болгарії, Румунії та Хорватії до Шенгенської зони вирішили прискорити": "Ці три країни вже виконали всі вимоги, щоб стати повноправними членами Шенгенської зони.\n\nГоловуюча в Раді Європейського союзу Чехія запросила міністрів внутрішніх справ Болгарії, Румунії та Хорватії відвідати 13 вересня 2022 року Прагу для вирішення питання про приєднання трьох балканських країн до Шенгенській зоні.\n\nТаку заяву підтвердив член парламенту Румунії Рареш Богдан, повідомляє SchengenVisaInfo.com.\n\n\"Заступник прем'єр-міністра Чехії Віт Ракушан, також міністр внутрішніх справ, заявив кілька хвилин тому в комітеті LIBE (Громадянські свободи, правосуддя і внутрішні справи Європарламенту), що однією з цілей головування Чехії в ЄС є прискорення процедури приєднання Румунії, Болгарії та Хорватії\", – зазначив Рареш Богдан в повідомленні на своїй сторінці в Facebook.\n\nВідео дня\n\nТакож він підкреслив, що приєднання країни до Шенгенської зони серед інших підтримує Німеччина.\n\nЗокрема, раніше канцлер Німеччини Олаф Шольц заявив, що підтримує приєднання Болгарії, Хорватії та Румунії до Шенгенської зони, додавши, що ці три країни виконали всі вимоги, щоб стати повноправними членами Шенгенської зони, запропонувавши ЄС закрити це питання.\n\nВідзначимо, Шенгенська зона – найбільша зона вільних подорожей в світі, що на даний момент включає в себе 22 країни ЄС (Австрія, Бельгія, Данія, Франція, Фінляндія, Німеччина, Греція, Італія, Люксембург, Нідерланди, Португалія, Іспанія, Швеція, Чехія, Естонія, Угорщина, Латвія Литва, Мальта, Польща, Словаччина і Словенія), а також чотири асоційовані країни, що не входять до ЄС (Норвегія, Ісландія, Швейцарія і Ліхтенштейн).\n\n5 країн ЄС поки не входять в Шенгенську зону – Болгарія, Румунія, Хорватія і Кіпр, які подали заявки на приєднання до шенгену, а також Ірландія, яка поки не висловила такого наміру.\n\nВодночас, на даний момент громадяни України мають право відвідувати по безвізу з ЄС всі вищезгадані країни: як ті, що входять в Шенгенську зону, так і ті, що не входять, а також чотири асоційовані країни, що не входять до ЄС.\n\nЯк повідомляв УНІАН, 31 серпня 2022 року глави дипломатій країн Євросоюзу домовилися призупинити дію Угоди про спрощену видачу віз росіянам. Остаточно рішення з цього питання може бути прийнято представниками країн Європейського союзу 7 вересня.",
    "Довгострокове волонтерство на радіо в Болгарії": "Місце: Слівен/Велико Тарново, Болгарія.\n\nДати: Жовтень 2022 – Вересень 2023(12 місяців)⠀\n\nВитрати на проїзд покриваються на 100% у межах 275 євро. Харчування, проживання, страхування, кишенькові гроші буде покрито на весь проект. Волонтер/волонтерка будуть розміщені у квартирі разом з іншими волонтерами.⠀\n\nОрганізація займається переважно журналістською діяльністю.\n\nЦілі проекту:\n\n- Надання молодим людям голосу з різних питань життя країни з метою зміцнення громадянської самосвідомості і критичного мислення;\n\n- створення громадянського діалогу за участю молодих людей з місцевої громади та волонтерів з актуальних соціальних питань і проблем через щоденні радіопередачі англійською мовою;\n\n- поширення демократичних та європейських цінностей;\n\n- розвиток ЗМІ як інструменту громадянського суспільства;\n\n- посилення використання Інтернету та цифрових технологій в роботі з молоддю;\n\n- встановлення міцного партнерства з молодіжними організаціями.\n\nЗадачі волонтера/волонтерки:\n\n- підготовка та проведення радіопередач англійською мовою;\n\n- написання сценаріїв для відео-інтерв’ю і документальних фільмів;\n\n- редагування аудіо/відео матеріалів;\n\n- створення музичних плейлистів;\n\n- підготовка щотижневого радіо-шоу;\n\n- написання статей про події в місті та країні;\n\n- фоторепорепортажі з подій;\n\n- обмін інформацією та просування проекту серед інших волонтерів/волонтерок і місцевої громади;\n\n- проведення заходів пов’язаних з форум-театром.\n\nПрофіль учасника/учасниці:\n\n- 18 до 30 років;\n\n- вміння та бажання комунікацій з різними людьми;\n\n- базове знання англійської;\n\n+ для чоловіків для виїзду потрібно мати дозвіл з воєнкомату, який учасник оформлює самостійно. Прийняття вас на вакансію не дає вам права виїзду з України.\n\nЩоб подати заявку надішліть нам до 30 вересня 2022р. своє CV англійською мовою на [email protected]\n\nКременчуцький інформаційно-просвітницький центр “Європейський клуб” – https://prostir.org.ua/?p=5404",
    "Англія розписала результативну нічию з Німеччиною. Результати 6 туру Ліги націй": "",
    "Тривалі опади продовжують піднімати ціни на соняшник в Україні": "Рясні дощі тривають в Україні вже третій тиждень і значно затримують збирання соняшника. Прогнози відновлення опадів з наступного тижня змушують переробників активізувати закупівлі, що посилює конкуренцію з експортерами. Про це повідомляє Українська зернова біржа України.\n\nЦього тижня закупівельні ціни на соняшник виросли ще на 500-1000 грн/т до 16500-17000 грн/т або 450-465 $/т, тоді як торік вони сягали 18000-18500 грн/т або 670-685 $/т, а врожай, за прогнозами, скоротиться майже вдвічі. Водночас ціни попиту на український соняшник на DAP Румунія та Болгарія залишаються на низькому рівні 530-550 $/т внаслідок збільшення поставок власного врожаю та низьких цін на олію на світовому ринку.\n\nУ 2021/22 МР (станом на 1 вересня) Україна експортувала рекордні 1,63 млн т насіння соняшника, що у 10 разів перевищує показник 2020/21 МР, хоча у серпні темпи експорту різко знизилися на тлі зростання внутрішніх закупівельних цін та падіння цін в ЄС.\n\nПопри відновлення експорту з портів Чорного моря, переробники поки не можуть налагодити стабільні відвантаження шроту, хоча ціни на нього на тлі подорожчання фуражного зерна виросли до 150-160 $/т на поставки в порт та 250 $/т на поставки до Польщі, тоді як влітку на DAP-Польща ціни не перевищували 150 $/т.\n\nЦіни попиту на українську соняшникову олію залишаються на рівні 1050-1070 $/т FOB – порти Чорного моря та 1180-1200 $/т DAP – порти Румунії та Болгарії.\n\nЗа даними Solvent Extractors Association (SEA), Аргентина та рф стають основними постачальниками соняшникової олії до Індії, нарощуючи поставки та витісняючи з ринку Україну, яка минулого сезону забезпечила Індії 70% імпорту соняшникової олії.\n\nУ серпні 2022 року Індія збільшила у порівнянні з серпнем 2021 року імпорт соняшникової олії на 89,6% з 71,3 до 135 тис т, зокрема з Аргентини – з 12,5 до 30,6 тис т, з росії – з 28,8 до 72,72 тис т, та з Туреччини – до 14,6 тис т.\n\nЗатримка збирання та потреба переробників у сировині для запуску виробництва найближчим часом збільшать попит на соняшник. Проте великі партії соняшника переробники не купуватимуть, побоюючись можливого закриття зернових коридорів після 20 листопада.",
    "Груповий турнір у Лізі націй УЄФА завершують матчі 6-го туру": "Футболісти збірної України у вівторок, 27 вересня, у Кракові (Польща) прийматимуть національну команду Шотландії\n\nУ паралельному матчі групи 1 Ліги В на “Авіва Стедіум” у Дубліні зіграють Ірландія та Вірменія.\n\nЗгідно регламентом Ліги націй УЄФА, переможці чотирьох груп Ліги В отримають путівки до Ліги А, а останні команди квартетів у наступному циклі виступатимуть у Лізі С.\n\nЧитайте також: Збірна України з футболу на виїзді розгромила Вірменію\n\nРозклад поєдинків 6-го туру Ліги націй УЄФА.\n\n25 вересня.\n\nЛіга А\n\nгрупа 1: Данія – Франція, Австрія – Хорватія.\n\nТаблиця: Хорватія – 10 очок, Данія – 9, Франція – 5, Австрія – 4.\n\nгрупа 4: Нідерланди – Бельгія, Вельс – Польща.\n\nТаблиця: Нідерланди – 13 очок, Бельгія – 10, Польща – 4, Вельс – 1.\n\nЛіга С\n\nгрупа 1: Люксембург – Литва, Фарерські острови – Туреччина.\n\nТаблиця: Туреччина – 13 очок, Люксембург – 8, Фарерські острови – 5, Литва – 1.\n\nгрупа 3: Казахстан – білорусь, Словаччина – Азербайджан.\n\nТаблиця: Казахстан – 13 очок, Азербайджан – 7, Словаччина – 6, білорусь – 2.\n\nЛіга D\n\nгрупа 1: Андорра – Латвія, Молдова – Ліхтенштейн.\n\nТаблиця: Латвія – 12 очок, Молдова – 10, Андорра – 7, Ліхтенштейн – 0.\n\n26 вересня.\n\nЛіга А\n\nгрупа 3: Англія – Німеччина, Угорщина – Італія.\n\nТаблиця: Угорщина – 10 очок, Італія – 8, Німеччина – 6, Англія – 2.\n\nЛіга В\n\nгрупа 3: Чорногорія – Фінляндія, Боснія і Герцеговина – Румунія.\n\nТаблиця: Боснія і Герцеговина – 11 очок, Чорногорія – 7, Фінляндія – 5, Румунія – 4.\n\nЛіга С\n\nгрупа 4: Гібралтар – Грузія, Північна Македонія – Болгарія.\n\nТаблиця: Грузія – 10 очок, Північна Македонія – 7, Болгарія – 6, Гібралтар – 1.\n\nЛіга D\n\nгрупа 2: Сан-Марино – Естонія.\n\nТаблиця: Естонія – 9 очок, Мальта – 6, Сан-Марино – 0.\n\n27 вересня.\n\nЛіга А\n\nгрупа 2: Швейцарія – Чехія, Португалія – Іспанія.\n\nТаблиця: Португалія – 10 очок, Іспанія – 8, Швейцарія – 6, Чехія – 4.\n\nЛіга В\n\nгрупа 1: Україна – Шотландія, Ірландія – Вірменія.\n\nТаблиця: Шотландія – 12 очок, Україна – 10, Ірландія – 4, Вірменія – 3.\n\nгрупа 2: Албанія – Ісландія.\n\nТаблиця: Ізраїль – 8 очок, Ісландія – 3, Албанія – 1.\n\nгрупа 4: Швеція – Словенія, Норвегія – Сербія.\n\nТаблиця: Норвегія – 10 очок, Сербія – 10, Словенія – 5, Швеція – 3.\n\nЛіга С\n\nгрупа 2: Греція – Північна Ірландія, Косово – Кіпр.\n\nТаблиця: Греція – 12 очок, Косово – 6, Північна Ірландія – 5, Кіпр – 5.",
    "Крим і Балкани: в одній руці Москви?": "Російське кримське телебачення повідомило про візит до столиці Сербії делегації із Криму. У новинах говорили про те, що у Белграді відбувається міжнародна конференція «Діалог культур: Росія – Балкани». Крим.Реалії разом з експертами розбиралися, який захід відбувся у Белграді, чому кримські болгари обрали Сербію для його проведення, і навіщо Росія прагне активізувати свій вплив на Балканах.\n\nРосія розігрує у Криму «болгарську карту»\n\nБолгарські представники зачастили з візитами на півострів для участі у форумах, названих окупаційною владою «міжнародними». Форуми відбуваються під патронатом призначеного Росією глави Криму Сергія Аксьонова (за документами – Аксенов). В організації та фінансуванні цих заходів беруть участь російські фонди.\n\nУ червні 2021 року під час перебування у Криму болгарської делегації заступник мера міста Первомай Радослава Спасова та мер міста Садово Здравком Дімітьр домовилися з російськими адміністраціями кримських міст Судак і Саки про встановлення прямих контактів у рамках програми міст-побратимів.\n\nЧерез рік у Криму побували керівники болгарських муніципалітетів Опан і Калофер Генчо Колєв та Румен Стоянов, а також представники громадськості, бізнесу й сільського господарства Болгарії.\n\n«Цінність громади Опан для російських окупантів лише в тому, що її мер Генчо Колєв – колишній функціонер тамтешньої «соціалістичної партії», спадкоємиці комуністичного режиму, а також колишній співробітник болгарських спецслужб пострадянського періоду, про що вказано навіть у його офіційній біографії», – розповів у червні кореспонденту Крим.Реалії експерт у галузі міжнародного права, професор Борис Бабін.\n\nВ «Асоціації реінтеграції Криму» (Франція) вважають, що Росія розігрує в Криму «болгарську карту». Організацією було скеровано низку звернень до влади Болгарії та Європейської комісії з проханням оцінити відвідування окупованого Криму окремими болгарськими муніципальними чиновниками. Європейська комісія повідомила про проведення органами Євросоюзу моніторингу щодо цього звернення.\n\nМолодіжний форум «Діалог культур: Росія – Балкани»\n\n«Після того, як клуб «друзів Криму» був створений у Сербії, Георгій Мурадов (призначений Москвою віце-прем’єр Криму та його представник за президента Росії – КР) заговорив про бажання провести один із заходів на сербському майданчику, у Белграді. «Сербія – це не країна НАТО, не країна Євросоюзу, туди в’їзд усім нашим співгромадянам і громадським діячам відкритий», – говорив Мурадов. І у грудні 2019 року ці плани здійснилися…», – пише у статті для тижневика «Дзеркало тижня» головний редактор Центру журналістських розслідувань Валентина Самар.\n\nОкупаційна влада Криму вбачає в успіхах «народної дипломатії» керівництва російської Національно-культурної автономії болгар Криму ім. Халендарського можливість претендувати на координуючу роль організації російського діалогу з усіма балканськими країнами.\n\nІван Абажер, який називає себе «лідером Болгарської громади Криму», – член кримської громадської палати та її делегат у громадській палаті Росії. Він надсилав особисте запрошення приїхати до Криму президенту Болгарії та був спостерігачем на виборах президента Сербії у складі російської делегації.\n\nТакож у 2019 році від Криму до президентського фонду грантів подали заявку на отримання фінансування міжнародного молодіжного форуму «Діалог культур: Росія – Балкани». Фонд ім. Горчакова, заснований МЗС Росії, одночасно оголосив про початок освітньої програми за проєктом «Балканський діалог».\n\n2020 року Культурний центр болгар Криму отримав на заходи президентський грант на суму близько трьох мільйонів рублів.\n\nПерший форум провели у 2021 році, і з легкої руки Сергія Аксьонова він став щорічним.\n\nА що провели у Белграді? Форум, конференцію? Чи створили видимість…\n\nУлітку 2022 року в Криму відбувся вже другий форум. Завершальним етапом другого молодіжного форуму «Діалог культур: Росія – Балкани» стали називати захід у Белграді на базі «Російського дому» – Російського центру науки і культури (РЦНК) «Російський дім», офіційного представництва «Россотрудничества» в Сербії.\n\nРосійське кримське телебачення «Крым 24» відправило до Белграда свого кореспондента, який передав із Сербії кілька репортажів.\n\nДо репортажу включили коментарі сербських громадських активістів. Біляна Живкович, голова Товариства православних жінок Сербії під покровом Росії, та Стеван Гаїч, політолог, керівник Інституту європейських досліджень, виступили на підтримку «російських військових» та «Росії» в цілому.\n\nНовину про подію зі слів старшого радника «Російського дому» в Белграді Георгія Енгельгардта опублікували у стрічці ТАСС. Більшого резонансу не вийшло.\n\nКожен із них говорив про якийсь свій захід. Чи конференцію? Учасників заходу показувати не стали, обмежилися коментарями на тлі «Російського дому» в Белграді. Повідомили, що сербська неурядова структура – «Інститут політичних мереж» – під керівництвом нібито відомого аналітика і політолога, депутата сербського парламенту якогось Олександра Джорджевича уклала угоду про співпрацю з національно-культурною автономією болгар Криму. Це видали за головний результат заходу та як прорив санкційної ізоляції.\n\nМосква хоче виставити себе як впливовий гравець на Балканському півострові, проте Росія не користується повагою у більшості балканських країн\n\nКрим.Реалії не змогли знайти такого депутата у чинних та минулих складах парламентів ані Сербії, ані Республіки Сербської. Відсутність такої людини у законодавчих органах зазначених країн підтвердив у бесіді заступник постійного представника президента України в Автономній Республіці Крим (2006-2007 роки), надзвичайний та повноважний посол України у Хорватії та Боснії і Герцеговині (2010-2017 роки) Олександр Левченко.\n\n«Можна сказати, що у вересні в Белграді лише нібито проходила конференція «Діалог культур: Росія – Балкани». Підтверджень практично немає. Те, що провідні сербські ЗМІ взагалі про неї не згадували, свідчить про її маргінальний характер. Москва хоче виставити себе як впливовий гравець на Балканському півострові, проте Росія не користується повагою у більшості балканських країн», – додав Олександр Левченко.\n\nВін вважає, що у Белграді російські представники півострова намагалися проводити аналогії між Кримом та Косово, оскільки Москва продовжує просувати питання «російського Криму».\n\nПодібність Криму та Косова лише в тому, що вони були автономними республіками, ось і все\n\n«Подібність Криму та Косова лише в тому, що вони були автономними республіками, ось і все. Щодо міжнародного визнання незалежності Косова, то Україна його так і не визнала. У Косові референдум про незалежність готувався майже рік, тоді як у Криму – лише два тижні. Косово не було окуповане албанською армією, тому референдум проводився у присутності великої кількості міжнародних спостерігачів. При цьому Косово оголосило свою державну незалежність, тоді як Крим насильно приєднали до Росії, яка захопила півострів. Тож московська пропаганда намагалася нав’язати російським громадянам і міжнародній спільноті кремлівський наратив, що Крим скористався своїм правом на вихід зі складу України, як і нібито Косово у Сербії. Але це дві абсолютно різні й навіть протилежні історії», – наголосив експерт.\n\nБалкани в євроатлантичній системі координат\n\nСербія була однією зі 141 країн, які проголосували 2 березня на Генасамблеї ООН за резолюцію, що засуджує військове вторгнення Росії в Україну. Резолюцію підтримали інші країни Балканського регіону: Албанія, Болгарія, Боснія і Герцеговина, Греція, Молдова, Румунія, Північна Македонія, Словенія, Туреччина, Хорватія, Чорногорія.\n\nБолгарія, Греція, Румунія, Словенія, Хорватія – члени НАТО та Європейського Союзу. Албанія, Північна Македонія, Туреччина, Чорногорія – члени НАТО та кандидати в ЄС.\n\nМосква сформувала потужний інформаційний кулак у Сербії у вигляді агентства «Супутник», яке веде мовлення на багато балканських країн\n\n«Політику Москви на Балканах активно підтримують Сербія та Республіка Сербська, що перебуває у складі Боснії та Герцеговини. Хорватія, Греція, Болгарія, Чорногорія, Албанія є членами НАТО, тому узгоджують свою політику з Брюсселем. Отже, повна підтримка російських наративів є в Баня-Луці – столиці Республіки Сербської. Досить серйозну підтримку російського політичного курсу ми бачимо також у Белграді. Москва якраз і намагається розкручувати сербське питання у Боснії та Герцеговині та Косово, щоб загострити ситуацію до рівня можливої ескалації. Наразі західна дипломатія встигала блокувати російські провокації. США, Велика Британія, Німеччина та Франція призначили своїх спецпредставників на західних Балканах, які постійно відстежують та впливають на ситуацію в регіоні. Євросоюз уже давно має свого спецпредставника – це Мирослав Лайчак, колишній міністр закордонних справ Словаччини, балканіст за фахом. Проте Кремль продовжує готувати у регіоні одну провокацію за іншою. Москва сформувала потужний інформаційний кулак у Сербії у вигляді агентства «Супутник», яке веде мовлення на багато балканських країн, транслюючи московську пропаганду. У багатьох країнах регіону це «фейк-агентство» заборонили, проте воно залишається дуже активним у Сербії та Республіці Сербській», – розповів у коментарях для Крим.Реалії Олександр Левченко.\n\nРосійська мета на Балканах – дестабілізація Європи зсередини\n\n«Більш масштабна мета Путіна – змінити баланс сил у Європі на користь Москви, і Балкани є частиною цієї стратегії. Москва проводить інформаційні операції з розпалювання етнічної напруженості та протестів, укладає угоди на постачання зброї, впроваджується в критично важливу енергетичну інфраструктуру та використовує давні релігійні та культурні зв’язки», – писала у грудні 2021 року у своїй статті для Foreign Affairs американська дослідниця Івана Страднер (Ivana Stradner).\n\nВідповідаючи на запитання Крим.Реалії щодо причин активізації Кремлем акцій впливу на Балканах і, зокрема, в Сербії, аналітик медіа-центру «Одеська політична платформа» Юрій Христензен вказав на імперський характер діяльності Кремля.\n\n«На Балканах є багато того, що є милим серцю російського імперця: є слов’яни, православ’я, колишні соціалістичні країни. З Балкан до Київської Русі прийшла кирилиця. І перлина культурної корони – Константинополь – розташований на Балканах. Російські імперці споконвіку боролися за вплив на балканські народи. За допомогою війн та операцій впливу вони намагаються здобути політичний контроль над зоною культурного контролю, встановленою до цього», – вважає експерт.\n\nРозпалюючи суперечності на Балканах, Кремль створює зону нестабільності, що послаблює Євросоюз\n\nЮрій Христензен упевнений, що на тлі збройної російської агресії, яка триває в Україні (у Росії це називають «спеціальною військовою операцією» – КР), механізм впливу полягає в тому, що агресор розколює жертву зсередини. Для цього всіляко розпалюються внутрішні протиріччя. При цьому агресор виступає в ролі «захисника» однієї зі сторін конфлікту, ним спровокованого.\n\n«На Балканах існує безліч внутрішніх суперечностей, які Кремль використовує у своїх операціях впливу. Розпалюючи суперечності на Балканах, Кремль створює зону нестабільності, що послаблює Євросоюз і відволікає увагу й ресурси європейських урядів від допомоги Україні у боротьбі з російськими загарбниками», – вважає він.\n\nГлава МЗС Боснії та Герцеговини Бісера Туркович повідомила, що «Росія може дестабілізувати регіон Західних Балкан до кінця 2022 року. Більше того: реалізація плану відокремлення Республіки Сербської може стартувати цієї осені».\n\nРоскомнагляд (Роскомнадзор) намагається заблокувати доступ до сайту Крим.Реалії. Безперешкодно читати Крим.Реалії можна за допомогою дзеркального сайту: https://krymrgbcrlvrexoeaqjy.azureedge.net/. Також слідкуйте за основними подіями в Telegram, Instagram та Viber Крим.Реалії. Рекомендуємо вам встановити VPN.\n\nНовини без блокування і цензури! Встановити додаток Крим.Реалії для iOS і Android.",
    "Уряд Орбана виявився \"найстабільнішим\" у ЄС – дослідження": "За показником \"стабільності\" уряду в Європейському Союзі на першому місці опинилася Угорщина, де при владі з 2010 року незмінно перебуває партія \"Фідес\" Віктора Орбана.\n\nЯк повідомляє \"Європейська правда\" з посиланням на Euractiv, таким виявився результат дослідження консалтингової компанії Pantarhei.\n\n\"Індекс нестабільності ЄС\" вимірюється передусім на основі того, як багато партій беруть участь в урядовій коаліції та скільки кабінетів міністрів були призначені за останні дві парламентські сесії.\n\nНайбільш \"стабільними\" відповідно до цього індексу, окрім Угорщини, виявились Кіпр, Литва, Люксембург і Німеччина. Натомість Іспанія, Болгарія та Італія – найбільш нестабільні: урядові коаліції там слабкі, а за останні роки в урядах було багато перестановок.\n\nЩо стосується Угорщини, то в останніх чотирьох виборах партія Орбана стабільно контролювала дві треті парламенту. Натомість на решті території Євросоюзу урядам важче протриматися повну каденцію, що посилює позиції популістських і націоналістичних партій.\n\n\"Доба великих партій і чітких політичних умов, що з цього випливали, схоже, добігає кінця в ЄС. Новою нормальністю стали коаліції, що складаються з трьох і більше партій\", – констатують у Pantarhei.\n\nЧитайте також: Угорщина – більше не демократія. Але чи матиме це наслідки для Орбана?",
    "Країна під червоною черепицею – Новини Тернополя і області": "Замість передмови\n\nКоли певний час проживаєш в не зовсім нормальних умовах, то повернення (нехай і тимчасове) до норми мимоволі починає здаватися якимось відхиленням від неї. Справді, ніяких тобі сигналів повітряної тривоги і закликів чимскоріше йти у сховище. Пасажирські авіалайнери часто пролітають над головами, не змушуючи з острахом дивитися на небо, а військові літаки, що залишають по собі білі смуги, не викликають життєво важливого запитання: наш чи не наш? Струсонеш головою і згадаєш, що перебуваєш зараз не в Україні, а на деякій відстані від неї.\n\nВзагалі ж, вести мову про туристичну поїздку в нинішній час є, можливо, ознакою не найкращого тону, але заспокоюю себе тим, що я не порушив ніяких законодавчих норм. І що на тлі всієї країни, яка поголовно воює, займається волонтерством і невтомно працює в тилу, я не є якоюсь незугарною білою вороною – он чимало співвітчизників демонструють куди яскравіше (щоб не сказати – безсоромніше) вміння влаштовувати бенкети під час чуми і сповна насолоджуватися життям навіть зараз. Отже…\n\nБолгарія\n\n“Ти що, зібрався в Болгарію, в цю совдєпію? Це ж справжній “отстой”!, – з доволі зневажливою гримасою промовив до мене знайомий, у якого арифметична прогресія в підвищенні його добробуту спричинила таку характерну для нашого соціуму геометричну прогресію в оцінці власного статусу. У його очах я, напевно, виглядав якимось безнадійно відсталим селюком. Я, щиро кажучи, й сам перебував до поїздки в полоні цих стереотипних уявлень і з більшою охотою поїхав би до вже знайомої Туреччини, але нині це пов’язано з труднощами (зі Львова в Анталію не вилетиш). Отож, довелося вибирати (за ефективного, як завжди, сприяння турагенції “Олімп-Тур”) з того доступного, що залишалося – тим більше що був і певний інтерес, адже досі в Болгарії бувати не доводилося. Їхати доведеться автобусом і доволі довго (цілу добу), але є шанс побачити ще й країну, що лежить між нами і болгарами – Румунію. Отже…\n\nРумунія\n\nЯкщо театр, як прийнято вважати, починається з вішака, то для мене Румунія почалася з бруднющого туалету на кордоні. Брудні калюжі в ньому й відповідний аромат створювали стійке враження повернення в радянську епоху і змити його довго не вдавалося холодною водою з такого ж бруднющого умивальника, біля якого не вдалося виявити ні апарата для сушіння рук, ні навіть чогось схожого на паперові серветки. Далі, щоправда, враження трохи поліпшилося: цілком пристойні дороги (після проїзду центром славного Теребовля це особливо відчувається хребтом і нижньою частиною спини), своєрідна житлова архітектура містечок. Коли ж надворі стемніло, то здалося, що повернулися часи “сонця Карпат” Чаушеску і жорсткої економії електроенергії: багато кілометрів за вікном автобуса не було видно жодного вогника – якщо не рахувати доволі тьмяного вуличного освітлення. Втім, усе минає, навіть доволі монотонні й не зовсім комфортні подорожі, й коли автобус за деякий час після перетину румунсько-болгарського кордону починає спускатися з гористої місцевості до узбережжя, ти нарешті бачиш панораму моря і мету своєї поїздки – Слънчев бряг, або ж, по-нашому, Сонячний берег.\n\nСлънчев бряг\n\nНайперше враження: оповідки про болгарські “совдєпію”, “отстой” і навіть “трохи покращений варіант Одеси” вже безнадійно застаріли. Приватна ініціатива робить свою справу (біля багатьох готелів – цілком капіталістичні застереження “Частна собственост. Влизането забранено!”), а інфраструктура й умови для гостей, як на мій не дуже вибагливий смак, не поступаються турецьким. А деякі готелі з багатьма зірочками побудовані просто з помпезною розкішшю. Дослідженню одного з них я присвятив увесь вечір і навіть не зміг відмовити собі в капризі “сфоткатися” з величним Юлієм Цезарем на тлі (не знаю, чи мав він якийсь стосунок до підкорення земель сучасної Болгарії – здається, перетинав усілякі Рубікони деінде). Втім, може й помиляюся – напису на постаменті, який би вказував, що тут гордовито гордовито стоїть саме Gaius Julius Caesar, відшукати не вдалося. Контингент відпочивальників вельми різноманітний, вулички і променадна набережна біля моря наповнені просто таки вавілонською багатомовністю (найгаласливішими, за моїми спостереженнями, були угорці та поляки). До того ж, що було досить приємно, персонал ресторану складали переважно українки – милі й привітні студентки з Івано-Франківська і Чернівців, які прибули сюди на практику. Де лише немає нині нашого цвіту… І де немає людей, які співчувають Україні в її нинішній боротьтбі…\n\nСимпатики України\n\nКоли мої випадкові співрозмовники дізнавалися, що я з України, то дивилися на мене з деяким співчуттям.\n\n“З Росією не можна так як з Гітлером у Мюнхені в 1938-ому році – Європа ж знає, що з цього вийшло”, – сказав я чехові, з яким познайомився на пляжі. Він згідливо кивнув – кому як не йому знати, проти якої країни найперше тоді обернулася “мюнхенська змова”.\n\n“Ми з вами”, – промовив до мене англійською молодий чоловік з Молдови (ще одна несподіванка – досі з представниками романських країн доводилося спілкуватися далекою від досконалості французькою).\n\n“У вас теж є проблеми з Росією”, – сказав я, щоб ще більше зблизити наші позиції.\n\n“Так , Придністров’я – це наша давня проблема”, – відповів він.\n\n“Боріться, не здавайтеся, ми всі з вами”, – сказали мені двоє поляків, з якими завів розмову на місцевому ринку.\n\nВласне, розмови були головним наслідком відвідин тамтешніх торговельних закладів – купувати щось там, як зі знанням справи сказала моя дружина, заняття не дуже вигідне. Отже…\n\nШопінг\n\nКурс болгарського лева стосовно нашої валюти справді хижацький – в обмінних пунктах за 1 лев треба викласти 25 наших гривень. Відповідно, стільки коштує там малесенький квадратний шматочок мила, від якого на декілька метрів відчувається традиційний місцевий запах троянди. Найпростіший арифметичний підрахунок і порівняння підказують, що вдома подібне щастя може обійтися значно дешевше. Це розуміють і покупці-вихідці з екс-СРСР, і самі болгари. Отже…\n\nБолгари\n\nМожливо, знаючи таку різницю валютних курсів, місцеві торговці, на відміну від своїх турецьких колег, не закликають вас широкими жестами відвідати їхній заклад, де (спеціально для вас!) отримаєте значну знижку. Щось спільне з колишньою Османською імперією в болгар є (навіть у державному гімні, як на мене, чути деякі східні мотиви), але загалом (принаймні, в курортних містечках) вони не галасливі і зовсім не нав’язливі, нічим особливо екстравагантним не відзначаються (навіть їхнього заперечливого хитання головою замість “так” і кивання на знак “ні” бачити не доводилося). А чи не найбільшим джерелом шуму від них було… цокання підков запряжених у оформлену “під старовину” прогулянкову карету пару коней – та й то тоді, коли власникові вдавалося “заарканити” якогось толерантного до кінських ароматів туриста. Власне, сама тамтешня місцевість вельми приваблива для туристів, і головною з таких принад є древнє містечко Несебр…\n\nНесебр\n\nЙого, що розкинулося на невеликому півострові, можна побачити і здалеку, але краще (і цікавіше) все-таки зблизька. Камінь при в’їзді сповіщає, що місто належить до обєктів Світової спадщини UNESCO, а це вам не будь-що. Світова спадщина починається з добряче зруйнованої фортеці, здається, ще XIV століття (одразу чомусь пригадалася “Кавказька полонянка”, а в ній – діалог Шурика і міліціонера:\n\n– Затем на развалинах старой часовни…\n\n– Часовню тоже я развалил?\n\n– Нет, это было до вас, в XIV веке…\n\nЛюбителю старовини тут є на що подивитися: фортеці, храми, вітряк, вимощені бруківкою вулички, старовинні житлові будівлі під дахами з червоної черепиці (особливість не лише Болгарії, а й Чорногорії, Чехії, ряду інших країн, але саме тут це довелося вперше побачити як повсюдну картину). Подивитися є на що, але склалося враження, що історичним містечком монопольно заволоділи виробники і продавці вин – тут царству Бахуса створені просто райські умови (хоча жодної п’яної фізіономії за короткочасне перебувавння в Несебрі побачити не довелося). І взагалі, виникла навіть заздрісна думка, що ріки алкоголю тут, у Болгарії, ніяк не впливають на поширення того, чим сповна наділена ненька-Україна – звичайнісінького бидла. Але…\n\nПро місцеве бидло\n\nКоли вранці дорогою на пляж побачив аборигена, який, похитуючись, справляв малу потребу на дерев’яну стіну якоїсь будівлі в самісінькому центрі курортного міста, то переконався, що членство в ЄС і НАТО і навіть близькість до об’єкта Світової спадщини UNESCO нездатні благотворно вплинути на деяких особин. І забезпечити країні гарантію від приємної присутності бидляків. Заросле щетиною мурло робило свою “мокру” справу повагом, неквапливо, і я не втримався, щоб, проходячи повз нього, поплескати в долоні й сказати “Браво!”. У відповідь почув за спиною невиразний набір звуків, щось на кшталт “нпрвзрл”, що мало, напевно, означати люб’язне вітання…\n\nЗамість післямови\n\nКоли певний час проживаєш в не зовсім нормальних умовах, то повернення (нехай і тимчасове) до норми мимоволі починає здаватися якимось відхиленням від неї. Справді, ніяких тобі сигналів повітряної тривоги і закликів йти у сховище. Пасажирські авіалайнери часто пролітають над головами, не змушуючи з острахом дивитися на небо, а військові літаки, що залишають по собі білі смуги, не викликають життєво важливого запитання: наш чи не наш? Струсонеш головою і згадаєш, що пере буваєш зараз не в Україні, а на деякій відстані від неї.\n\nПісля кожної літньої поїздки запитуєш себе, чи хотів би побувати в цьому місці ще раз. Здебільшого відповідь позитивна, хоча, звичайно, траплялися й прикрі винятки. Цього разу, відкинувшись у кріслі автобуса, який віз мене в Україну, перебрав у памяті всі події проведеного на Сонячному березі тижня і констатував, що приємних вражень таки більше, ніж не дуже приємних. А отже, через якийсь час бажання повернутися сюди можу й відчути.\n\nХоча б задля того, щоб знову побачити тут милих українок – студенток-практиканток з Івано-Франківська і Чернівців.\n\nА ще – щоб знову зустріти того самого молодого чоловіка з Молдови і з радістю відзначити разом з ним, що ні в моєї, ні в його країни проблем від Росії більше немає…",
    "Переваги реєстрації бізнесу у країнах Євросоюзу": "Болгарія - це країна, яка стала членом Євросоюзу ще у 2007 році. Це спричинило суттєве зростання економіки та рівня життя серед мешканців країни. Після включення Болгарії в Євросоюз, значно зросла кількість бізнесменів, а також підприємств. Це стимулювало залучення міжнародних інвестицій та підвищення добробуту громадян.\n\nПереваги реєстрації бізнесу в Болгарії\n\nНаразі реєстрація фірми у Болгарії дозволяє отримати величезну кількість переваг.\n\nКілька причин відкрити бізнес у Болгарії:\n\nЧудовий інвестиційний клімат. Таким чином є вірогідність того, що в бізнес будуть вкладати гроші міжнародні партнери\n\nНевеликий відсоток оподаткування на прибуток\n\nНизька волатильність місцевої валюти. Це пов'язано з тим, що курс валют Болгарії прив'язаний до євро і відрізняється низькою волатильність, що дозволяє отримувати стабільний прибуток\n\nПростий спосіб отримання документів, а також можливість придбати житло та землю, працюючи у Болгарії\n\nГоловна перевага - це вихід на європейський ринок та отримання величезних прибутків через збільшення кількості партнерів та клієнтів\n\nОблаштувати виробничі приміщення та заводи можна на території Болгарії, через невисоку вартість оплати праці. Що дозволяє отримати надприбутки, вкладаючи у виробництво невеликі гроші.\n\nЯк зареєструвати бізнес у Болгарії?\n\nДля цього варто звернутися до компанії Домінанта, що має величезну кількість досвідчених юристів. Зробити це дистанційно допоможе юридична допомога за кордоном без візиту до Болгарії. Існує можливість організації декількох різновидів бізнесу, що залежить від особливостей компанії та продукції, що виробляється.\n\nФорми бізнесу:\n\nТовариство з обмеженою відповідальністю\n\nАкціонерне товариство\n\nПовне товариство\n\nРізні форми бізнесу дозволяють пропонувати величезну кількість продукції та послуг на ринку Болгарії, а також серед країн Євросоюзу. Кваліфікована консультація юриста від компанії Домінанта, допоможе з реєстрацією та веденням бізнесу у Болгарії, інших країнах Євросоюзу. Це дозволить вийти на новий рівень, та отримувати величезні прибутки, не прив'язуючись до коливання курсу євро, долара, по відношенню до гривні.\n\nГоловна перевага створення бізнесу в Болгарії - це стабільність, а також відсутність втручання з боку держави. Крім того, компанія Домінанта зможе проконсультувати, щодо відкриття бізнесу у Польщі, Румунії та інших країнах Євросоюзу, з урахуванням систем оподаткування та їх законодавства. Спеціалісти компанії Домінанта допоможуть створити статут, а також підготувати всі документи, які необхідні для створення підприємства за кордоном.",
    "22 вересня 2022 року: яке сьогодні свято та пам'ятний день": "Яке свято 22 вересня\n\nВ Україні 22 вересня щороку відзначають День партизанської слави.\n\nВ Болгарії і Малі сьогодні День Незалежності.\n\nЕстонія відзначає День збройного опору, також відомий як День уряду Отто Тійфа. В цей день вшановують пам’ять жертв відновлення радянської влади.\n\nЯке релігійне свято 22 вересня\n\nСьогодні православна церква вшановує пам'ять святих Іоакима і Анни — батьків Богородиці.\n\nДень ангела 22 вересня\n\nІменини в цей день святкують Афанасій, Василь, Ганна, Григорій, Дмитро, Захар, Йосип, Микита, Олександр, Олексій, Сергій.\n\nЯкі історичні події стались 22 вересня\n\n1002 — заснували місто Хотин (Чернівецька область).\n\n1307 — королівська рада Франції ухвалила рішення про арешт усіх тамплієрів, що перебувають на території держави.\n\n1499 — Швейцарія здобула незалежність від Священної Римської імперії.\n\n1862 — президент США Авраам Лінкольн оголосив про звільнення негрів-рабів.\n\n1908 — Князівство Болгарія де-юре стало незалежною державою.\n\n1939 — радянські війська окупували Львів і Стрий.\n\n1939 — СРСР і Третій Рейх попередньо встановили демаркаційну лінію між своїми окупаційними зонами в Польщі.\n\n1955 — військовий переворот в Аргентині повалив уряд диктатора Хуана Перона.\n\n1955 — в Криму біля Бахчисарая відкрили найбільшу в СРСР астрофізичну обсерваторію.\n\n1980 — почалася ірано-іракська війна.\n\n1993 — прем'єр-міністра України Леоніда Кучму відправили у відставку.\n\nХто народився 22 вересня\n\n1601 — Анна Австрійська, королева Франції (1615—1651), мати Людовіка XIV.\n\n1741 — Петер-Сімон Паллас, німецький природознавець, етнограф.\n\n1791 — Майкл Фарадей — британський фізик і хімік, який відкрив електромагнітну індукцію, творець генератора\n\n1869 — Андре Боньє, французький письменник.\n\n1896 — Грінберг Урі-Цві, єврейський письменник.\n\n1907 — Моріс Бланшо, французький письменник.\n\n1938 — Дін Рід, американський співак, актор.\n\n1939 — Табеї Дзюнко, японська альпіністка, перша жінка, яка підкорила Еверест\n\n1957 — Нік Кейв, австралійський рок-музикант.\n\n1959 — Борис Барський, український актор.\n\n1960 — Іцхак Герцоґ, політичний та державний діяч, президент Ізраїлю.\n\n1987 — Том Фелтон, актор, відомий роллю Драго Малфоя в фільмах про Гаррі Поттера.\n\nЩодня Сhas News відбирає для вас найважливіші новини. Приєднуйтесь до нас у Facebook та Telegram, щоб нічого не пропустити.\n\nКраїна-спонсор тероризму: що означає такий статус і хто у світі його вже отримав",
    "Зростання цін та високі податки. Чи складно українцям купити квартиру в Європі": "У клієнтів перевіряють походження коштів, а найпростіше купити житло біженцям і бізнесу\n\nКупити квартиру в одній з країн Європи – мрія багатьох українців. Раніше для деяких українців нерухомість в ЄС ставала \"другою домівкою\", в який вони навідувалися кілька разів на рік, або здавали таке житло в оренду. Зараз через війну чимало українців розраховують жити за кордоном постійно. Щоб придбати житло в одній їх країн Європи, потрібно знати деякі важливі нюанси. Наприклад, про податки та оформлення договору.\n\nTRAVEL РБК-Україна попросило фахівців пояснити, як українцям купити житло в країнах ЄС, і чи можуть це робити ті, хто отримав статус тимчасового захисту.\n\nНепередбачені витрати. Що треба знати, купуючи житло в Європі\n\nУ більшості країн ЄС українцям необхідно отримати місцевий податковий номер для сплати податків на нерухомість, говорить РБК-Україна керуючий партнер юридичної компанії GLS Ольга Черевко.\n\n\"Деякі країни вимагають, щоб розрахунок за нерухомість проводили тільки з банківського рахунку, відкритого на території держави, де купується житло. Деякі країни, наприклад, Австрія, взагалі забороняють іноземцям купувати нерухомість без отримання спеціального дозволу\", — звертає вона увагу.\n\nЄ стандартні питання, на які варто звернути увагу при покупці житла за кордоном, пояснює в коментарі РБК-Україна керуючий партнер ЮКК \"Де-юре\", адвокат Григорій Трипульський. Він перераховує головні пункти:\n\nподатки, пов'язані з володінням майном. У деяких європейських країнах такий податок може досягати 2% від вартості майна на рік;\n\nвартість утримання нерухомості (якщо є басейн або консьєрж, то витрати можуть бути величезними);\n\nподатки, які треба заплатити при придбанні (сюди входять мита, послуги юриста, агентства нерухомості, нотаріуса). Це також часто становить істотну суму витрат.\n\nФото: При покупці нерухомості в Європі треба враховувати, що ще треба сплатити податки. Вони часто складають істотну частину витрат (unsplash.com)\n\n\"Основна складність, з якою стикаються українці, особливо зараз — підтвердження легальності походження коштів та отримання їх на рахунок в Європі. До війни такі платежі можна було зробити з України, але зараз виведення валюти з України обмежене і щоразу така легалізація коштів перетворюється на \"квест\" із заздалегідь невідомим результатом!\", — звертає увагу адвокат.\n\nДалі треба уважно поставитися до законодавства країни, в якій ви хочете купити майно, щодо податкового резидентства в ній.\n\n\"Наприклад, якщо ви придбали нерухомість в Іспанії, отримали там статус тимчасового захисту й оплачуєте зі своєї картки всі комунальні платежі, при цьому живете частину часу в інших країнах ЄС, то Іспанія цілком може вас вважати своїм податковим резидентом і нарахувати немаленькі податки\", — пояснює Григорій Трипульський.\n\nБізнес або статус біженця. Як українцям купити житло в Австрії\n\nЯкщо ви — не громадянин ЄС, але хочете купити житло в одній з країн Європи, треба знати про деякі правила. Наприклад, свої вимоги є в Австрії. Без якихось особливих складнощів житло там можуть купити біженці або ті, хто веде в країні бізнес. Але якщо ви не переїхали туди, рятуючись від війни, або в Австрії у вас немає своєї компанії, стати володарем нерухомого майна там буде досить складно, зауважує Ольга Черевко.\n\n\"Для того, щоб мати можливість купити нерухомість в Австрії, українці повинні отримати дозвіл від імміграційного департаменту. Це правило стосується всіх іноземців (осіб, які не мають австрійського громадянства або громадянства ЄС). А щоб отримати такий дозвіл, необхідно довести соціальний чи економічний інтерес\", — зазначає вона.\n\nУкраїнцям, які отримали притулок і проживають в Австрії, це зробити буде нескладно. Оскільки можна довести, що вони купують нерухомість, щоб задовольнити свої житлові потреби. Для задоволення такого інтересу заявника дозвіл може бути видано на покупку тільки однієї квартири або будинку, пояснює вона.\n\nФото: У біженців немає особливих проблем з покупкою нерухомості за кордоном. Зокрема, в Австрії (unsplash.com)\n\nТакож українці зможуть придбати нерухомість при розширенні бізнесу. Це буде доказом економічного інтересу.\n\n\"Скажімо, якщо українець зареєструє компанію в Австрії й захоче купити приміщення для офісу або для здійснення економічної діяльності, така можливість буде надана. Для українців, які не отримали притулку в Австрії й не ведуть там бізнес, довести інтерес покупки житла або комерційного приміщення буде досить складно\", — розповідає співрозмовниця.\n\nБез обмежень. Купівля нерухомості в Португалії\n\nДля українців немає ніяких обмежень щодо купівлі нерухомості в Португалії, каже Ольга Черевко. Іноземець має право купувати в цій країні житлову або комерційну нерухомість в необмеженій кількості. Для купівлі нерухомості іноземець зобов'язаний отримати місцевий податковий номер (NIF), оскільки при купівлі нерухомості саме покупець сплачує податок на купівлю і надалі сплачує щорічний податок на нерухомість.\n\n\"Без місцевого податкового номера неможливо завершити операцію з купівлі нерухомості в Португалії. Португалія також надає можливості для іноземців та українців у тому числі. При покупці певної нерухомості покупець має право на отримання \"Голден візи\". Це право на проживання, яке дає можливість в перспективі через 5 років отримати португальський паспорт\", — пояснює представник компанії GLS.\n\nПри цьому для отримання паспорта особі не потрібно постійно проживати на території Португалії, на відміну від інших видів посвідки на проживання. Досить лише бути присутнім в країні протягом 14 днів кожні 2 роки.\n\nКвартира в Болгарії для українців: ціни, попит та умови\n\nЯк купити житло в Болгарії українцям? У коментарі РБК-Україна менеджер компанії Bulgarovo Стефан Валчев каже, що умови для громадян країн поза ЄС — досить лояльні. За великим рахунком при купівлі нерухомості у нотаріуса потрібен тільки український паспорт.\n\n\"За походженням грошей потрібно написати, звідки і куди йдуть гроші. Коли проходить оплата, можливо, болгарський банк зажадає якийсь доказ походження грошей. Також повинні бути в наявності копії договору про продаж, копії довідки про доходи. З моєї практики, навряд чи можна реально це детально перевіряти. За великим рахунком потрібно тільки показати наявність таких документів\", — пояснює він.\n\nФото: Болгарія — одна з країн, де купити житло українцям зовсім нескладно (unsplash.com)\n\nЗараз ціни на ринку нерухомість в Болгарії ростуть, говорить фахівець.\n\n\"Під час пандемії COVID дуже багато болгар стали вкладати свої гроші в нерухомість, і попит піднявся. Багато хто почав і купувати нерухомість на курортах країни у якості другого будинку. Іноземці теж активні, і купують в основному \"курортну\" нерухомість. Багато клієнтів з Німеччини, Польщі, Чехії, Великої Британії. Також через війну до Болгарії приїхали й багато українців. Чимало з них почали купувати квартири і будинки\", — пояснює він ситуацію на ринку.\n\nЗа словами Стефана Валчева, у великих містах Болгарії ціни на міську нерухомість через високий попит стали значно вище.\n\n\"Якщо, наприклад, 3-4 роки тому можна було купити квартиру в новобудові без ремонту за ціною до 1 тисячі євро за квадратний метр, то зараз вже неможливо знайти пропозиції за такою ціною. Крім, напевно, окремих кварталів. Хоча \"курортну\" нерухомість в районі міста Несебр можна купити й дешевше. Кілька років тому можна було купити \"вторинку\" навіть з меблями за 500 євро за метр, то тепер такі самі квартири продають не дешевше 700-800\", — наводить менеджер приклади цін на житло.\n\nПрості правила. Як купити нерухомість в Іспанії\n\nУмови покупки житла не дуже складні й в Іспанії. Квартиру або будинок в там можуть придбати громадяни будь-якої країни, писало РБК-Україна напередодні. Щоб стати власником нерухомості в цій країні, не потрібно будь-якого дозволу влади, як і посвідки на проживання.\n\nФото: В Іспанії не потрібно окремого дозволу на покупку нерухомості (unsplash.com)\n\nПідшукати і купити можна як нове житло, так і варіанти на вторинному ринку, включаючи будинки з земельними ділянками. Власник нерухомості в Іспанії може перебувати в країні до 90 днів протягом 180 днів. Однак, щоб жити в цій країні довше, потрібно буде вже оформлювати посвідку на проживання. Іноземцям, які купують житло в Іспанії, радять користуватися послугами агентств для зручності з документами, хоча це не обов'язково. Реєструє таку угоду нотаріус.\n\nНагадаємо, ми писали, скільки коштує оренда квартир у великих містах Польщі.\n\nТакож повідомлялося, де найдешевше в Європі купувати квартиру.",
    "Про фонтани кремлівських фейків у країнах-сусідах України": "Про фонтани кремлівських фейків у країнах-сусідах України\n\nПропаганда російського шизо-фашистського (за визначенням історика Тімоті Снайдера) режиму не припиняє інформаційні атаки на Європу. Насамперед на західних сусідів України, які з власного гіркого досвіду знають, що таке рф.\n\nТак, моніторинг Ukraine War Disinfo Working Group, що є в розпорядженні Центру стратегічних комунікацій, відстежив деструктивні ідеї та наративи, які поширювала московія на сусідні країни протягом 5-11 вересня.\n\nЗдебільшого переважали меседжі про те, що буцімто не росія напала на Україну, а США воює з рф в Україні, що санкції більше б’ють по Заходу і від цього через енергетичну кризу страждатимуть «звичайні європейці», про яких не піклуються еліти та уряди цих країн.\n\nІ, звісно, проросійські сайти або пабліки в соцмережах нічого не розповідали про успішний контрнаступ України на Харківщині.\n\nУ цьому матеріалі ми розглянемо приклади роботи дезінформації у згаданий період в таких країнах як: Чехія, Литва, Польща, Румунія, Словаччина, Білорусь і Болгарія.\n\nЧехія\n\nУ цій країні пропагандистські ЗМІ зосередилися на розповсюдженні фейків про високі українські втрати. Це була головна реакція у відповідь на успіхи ЗСУ. Якщо про перемоги українців і згадували, наприклад, про затоплення крейсера «москва», то російська дезінформація подавала це як дії, за якими стоять США.\n\nПропаганда також закидала тези про те, нібито Чехія та Балтійські держави є основними країнами, які розпалюють війну. Цей наратив народився з перекрученого тлумачення слів президента Франції Макрона і отримав широке поширення на платформах дезінформації та в соціальних мережах.\n\nПродовжувалась розкрутка теми енергетичної кризи з прив’язкою до внутрішньої політики, а також антиросійських санкцій. Можна припустити, що ця тенденція триватиме й надалі.\n\nТакож з’явився й новий наратив, що виправдовує напад росії на Україну. Дезінформатори «апелюють» до Статуту ООН, який нібито «давав рф право нападати на будь-яку державу, якщо там є фашисти».\n\nЛитва\n\nДезінформаційні повідомлення були спрямовані здебільше на підрив суспільної довіри до литовського уряду. А також, що показово, ключових ЗМІ.\n\nПотрібно зазначити, що дискредитація авторитетних медіа є інструментом, що допомагає кремлю підривати демократії зсередини. Адже коли зникають моральні авторитети, серед людей поширюється думка, що «нікому не можна вірити, всі брешуть, особливо медіа», то так легше просувати дезінформаційний наратив.\n\nТакож у Литві поширювалися такі «ідеї» як: всі ЗМІ брешуть, влада використовує війну в Україні для встановлення диктатури, вся Україна корумпована, влада Литви підтримує українців, в той час, як литовські громадяни бідують.\n\nЦікаво, що в момент українського контрнаступу пропаганда писала про Запорізьку АЕС. А також звинувачувала Захід у використанні України для ведення війни з росією.\n\nПольща\n\nросійська пропаганда традиційно намагалася «зіштовхувати лобами» Польщу та Україну, нацьковувати поляків та українців, зокрема, навколо теми УПА. Сам наратив був відносно новий і несподіваний, а саме: звинувачення польської влади в тому, що вона, начебто, «співчуває/визнає УПА». Цей меседж поширювали праві групи та прокремлівські пабліки. Основна фігура, яка за цим стояла, Гжегож Браун (Grzegorz Braun), є обличчям кампанії «СТОП українізації Польщі».\n\nЗ’являлися й такі історії, що дискредитують переселенців з України, вони залишаються серед основних наративів кремля в Польщі.\n\nНаприклад, в одному з матеріалів розповідається, що міські правоохоронці затримали агресивного та небезпечного українця. В іншому повідомленні, сфабрикованому у москві, українські цигани вимагають соціальну допомогу в Польщі, з якою потім повертаються в Україну.\n\nТакож просувався меседж про те, що деякі бізнес-кола в Україні заробляють на війні, і саме тому війна все ще триває.\n\nРумунія\n\nУ цій країні було зафіксовано традиційне просування меседжів проти Заходу та проти антиросійських санкцій. Як це часто буває, свої злочини росіяни проєктують на США. Мовляв, війна в Україні – це продовження імперіалізму Америки та геноцидів, що вона вчинила в Югославії та Сирії. Розповсюджувалися й старі меседжі й про те, що начебто «Захід веде війну з росією, і що рф нічого не втратила, тоді як Захід на порозі поразки».\n\nНавіть під час українського контрнаступу пропаганда якось по інерції стверджувала, що буцімто «росія виграє війну».\n\nА одна з новин маніпулятивно стверджувала, ніби три американські компанії «володіють 28% орних земель України». Цікаво, що останнє є точним повторенням наративу, який поширювався в Румунії під час вступу до ЄС, мовляв, тепер більшість активів у цій країні належатиме іноземцям.\n\nСловаччина\n\nОстаннім часом, коли політичний баланс у країні стає дедалі крихким, дезінформація продовжує атакувати уряд в контексті війни, звинувачуючи, що той перебуває під контролем США. Антиамериканізм йде поряд із євроскептицизмом. Стверджується, що Захід та США, які ведуть цю війну в Україні, не готові до мирних переговорів.\n\n«Енергетична криза» та інші «негативні побічні ефекти» антиросійських санкцій й надалі залишаються в центрі уваги. Голосно лунають повідомлення на кшталт: «політика уряду змушує нас усіх замерзнути», або «санкції роблять росію сильнішою, а нас слабшими».\n\nБілорусь\n\nПроросійські ресурси в Білорусі активно брехали, що Польща готується здійснити наступальні військові дії на білоруському напрямку.\n\nТакож цього тижня в дискурсі моніторингових прокремлівських медіа Білорусі переважала економічна тема. Пропагандисти зосереджувалися на нібито катастрофічно руйнівних наслідках санкцій для європейської економіки, на тому, що західні громадяни не підтримують санкції проти рф та наголошували на протестах у Європі – в Чехії, Франції та Німеччині.\n\nБолгарія\n\nкремлівська пропаганда, як завжди, вдавалася до антизахідної та антиамериканської риторики. Знову сплив наратив про біолабораторії США, в яких, начебто, експериментують з холерою та чумою. Інші тези: рф «звільнила» Донбас і Крим, Україна не має шансів повернути Крим або навіть відновити контроль над Енергодаром у Запорізькій області, а ЄС насправді провальний проєкт.\n\nВ одному з матеріалів автор розповідає, що МАГАТЕ двічі образило Зеленського і тому нова тактика Києва полягає в тому, щоб школи та вчителі… стали цілями військових. Ось така дивна логіка для того, щоб показати українців терористами, знявши відповідальність зі справжніх злочинців.\n\nОтже, як бачимо, кремлівська пропаганда продовжує спроби перекласти відповідальність на США за свою злочинну війну. А також намагається налякати людей холодною зимою та підірвати довіру до урядів, які допомагають Україні, щоб вплинути на їхню зміну. Незмінними завданнями росіян були та лишаються дискредитація українців на побутовому рівні та спроби переконати аудиторію в тому, що Україна не зможе виграти в війні.\n\nДжерело: Центр стратегічних комунікацій SPRAVDI",
    "У ЄС розповіли, в яких країнах українці найчастіше отримували тимчасовий захист у липні": "За липень 2022 року найбільше українців отримали тимчасовий захист у Польщі та Італії.\n\nЯк пише \"Європейська правда\", про це повідомив Євростат.\n\nУ Польщі за липень статус тимчасового захисту отримали 57290 українців, в Італії - 11020. Третє місце умовно розділяють Румунія, Болгарія та Іспанія, де статус отримали 7395, 6465 та 6305 осіб відповідно.\n\nПорівняно з червнем, загальна кількість виданих документів про тимчасовий захист виявилась меншою у 19 з 22 країн, для яких вже наявні дані. Найбільш значуща різниця в Італії (на понад 12 тисяч осіб менше), Іспанії (майже на 5 тисяч менше), Данії (на понад 3300 осіб менше). Дещо зросла кількість рішень лише у Швеції, Естонії та Словенії.\n\nЗ доступних даних станом на кінець липня, загалом найбільше українців отримали тимчасовий захист у Польщі - близько 1,3 млн осіб. Далі у списку - Італія (142 330), Іспанія (131 705), Болгарія (125 275), Словаччина (82 995), Австрія (73 785) та Франція (69 190). Зазначимо, у статистиці на цей час відсутні дані з Німеччини та Чехії, де також отримали прихисток дуже багато українців.\n\nЯк повідомлялося, за останнім опитуванням Eurobarometer 90% європейців підтримують надання прихистку у ЄС українцям, які виїздять за кордон через війну"
}