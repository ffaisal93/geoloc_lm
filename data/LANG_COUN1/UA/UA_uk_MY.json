{
    "Малайзія та Індонезія зацікавлені в купівлі безпілотників компанії “BAYKAR”": "Ударний безпілотник “Bayraktar TB2” на виставці MSPO 2022. Вересень 2022. Польща. Фото: @CsbMark\n\nМалайзія та Індонезія зацікавлені в купівлі безпілотників компанії “BAYKAR”\n\nУсе більше країн Азії зацікавлені в закупівлі турецьких безпілотників компанії “BAYKAR”.\n\nПро це під час пресконференції в Японії повідомив міністр закордонних справ Туреччини Мевлют Чавушоглу.\n\nЙого слова цитує Reuters.\n\n“Багато країн Азії, особливо Малайзія та Індонезія, виявляють великий інтерес до нашої продукції оборонної промисловості. Угоди підписуються“, – сказав він.\n\nТурецький ударний безпілотник Bayraktar TB2 компанії Baykar\n\nТакож він додав, що підвищена цікавість до турецьких БПЛА – це результат їхньої успішної роботи на полі бою.\n\n“Ми б із задоволенням задовольнили потребу Японії в безпілотниках“, — додав Чавушоглу.\n\nНагадаємо, що Об’єднані Арабські Емірати ведуть переговори із компанією “BAYKAR” про придбання великої кількості комплексів ударних БПЛА Bayraktar TB2.\n\nАраби зацікавлені в купівлі 120 безпілотників. Сума такого контракту може сягати 2 млрд доларів.\n\nBayraktar TB2\n\nПереговори розпочалися в березні, після того, як стало очевидно, що Bayraktar TB2 є надзвичайно ефективними навіть проти потужних армій, таких як ЗС РФ, які мають високотехнологічні засоби РЕБ та потужну зброю ППО.\n\nВлада ОАЕ також розглядає можливість будівництва заводу, де будуть збирати деякі компоненти літаків.\n\nКрім того, нещодавно компанія “BAYKAR” провела успішне випробування інтегрованого двигуна на реактивний безпілотник “Bayraktar Kizilelma”.\n\nЩе у 2021 році “BAYKAR” замовила в українського державного підприємства “Івченко-Прогрес” реактивні двигуни АІ-322Ф та АІ-25ТЛТ.\n\nНовий реактивний надзвуковий малопомітний палубний БПЛА “Bayraktar Kizilelma” розробляється в рамках проєкту MIUS (Muharip İnsansız Uçak Sistemi).\n\nДругий прототип реактивного ударного безпілотника «Bayraktar Kizilelma». Серпень 2022. Туреччина. Фото: BAYKAR\n\nНа папері новий апарат був представлений лише 4 серпня 2021 року, а вже за рік “Bayraktar Kizilelma” дістався до стадії прототипу.\n\n“Мілітарний” працює завдяки постійній підтримці Спільноти\n\nСтавай патроном на Patreon від $1\n\nБудь спонсором на Youtube від 70 грн\n\nНавіть донат в 30 грн (ціна 1 кави) допоможе нам працювати далі:\n\nPayPal - [email protected]\n\nПриватбанк 4149 6293 1808 2567\n\nmonobank 4441 1144 4179 6255\n\nБудь з “Мілітарним” на всіх платформах\n\nTwitter || Telegram || Facebook || Youtube",
    "Малайзія у вересні збільшила експорт пальмової олії": "За оцінками експертів Intertek Testing Services (ITS), Малайзія в період 1-25 вересня збільшила експорт пальмової олії до 1,16 млн тонн порівняно з 966,6 тис. тонн в аналогічний період попереднього місяця, повідомляє Nasdaq.\n\nЗокрема, за даними ITS, Малайзія підвищила експорт рафінованої пальмової олії до 127,1 тис. тонн проти 66,6 тис. тонн в серпні в аналогічний період, а також олеїну – до 372,9 (270,9) тис. тонн, стеарину – до 95,4 (86,3) тис. тонн, пальмоядрової олії – до 19,4 (16,7) тис. тонн. При цьому експорт сирої пальмової олії було знижено до 199,6 (230,6) тис. тонн.\n\nСеред основних країн-імпортерів малайзійської пальмової олії закупівлі продукту у період 1-25 вересня збільшив Китай – до 190,6 тис. тонн проти 107,6 тис. тонн в аналогічний період в серпні, тоді як ЄС скоротив до 243,7 (282,5) тис. тонн та Індія – до 200,5 (207,2) тис. тонн.",
    "До кінця року запаси пальмової олії в Малайзії можуть зрости до максимуму з 2019 року 23.09.2022": "До кінця року запаси пальмової олії в Малайзії можуть зрости до максимуму з 2019 року\n\nЗапаси пальмової олії в Малайзії до кінця 2022 р. можуть зрости до максимуму за останні 3,5 роки, оскільки попит на продукт може знизитися через активізацію експорту з боку Індонезії, де влада прийняла рішення продовжити до 31 жовтня термін дії режиму скасування зборів зборів при відвантаженні з країни пальмової олії. Про це агенції Reuters повідомив малайзійський чиновник.\n\nЯк заявив генеральний директор національної Ради з пальмової олії (Malaysian Palm Oil Board, MPOB) Ахмад Парвіз Гулам Кадір, Малайзія може скоротити експорт своєї продукції через 2-3 місяці, враховуючи, що Індонезія зараз стрімко звільняє свої запаси.\n\n«Уповільнення експорту може призвести до збільшення запасів у Малайзії на кінець грудня 2022 р. до 2,5 млн тонн, що є найвищим показником із квітня 2019 р.», – заявив він.\n\nНагадаємо, що запаси пальмової олії в Малайзії наприкінці серпня зросли до найвищого рівня за останні 33 місяці на тлі покращення виробництва продукту.\n\nПозначки:пальмова олія, Малайзія",
    "Словаччина похвалилась новою колісною САУ, але першим покупцем будуть не ЗСУ": "\"Інститут Центральної Європи\" повідомляє, що уряд Малайзії має намір у найближчий час закупити в Словаччині від 16 до 19 колісних самохідних артустановок Eve калібру 155 мм. Це буде перший контракт на САУ цього типу, і другий експортний контракт на артсистеми словацького виробництва після контракту на вісім САУ Zuzana 2 для Збройних Сил України, пише польський портал Defence24.\n\nРозробником САУ Eve є словацька Konstrukta Defense, перша презентація відбулась ще в 2015 році, але досі експортних покупців на неї не було. Ця САУ може розміщуватись і на шасі 6х6, і на шасі 8х8. Заявлена скорострільність – 5 пострілів на хвилину, мінімальний боєкомплект – 12 пострілів. Заявлена дальність стрільби – від 41 км до 50 км, залежно від типу використовуваного боєприпасу. Екіпаж – 3 особи, який розміщується в броньованій кабіні, котра захищає від уламків та куль калібру 7,62 мм.\n\nСловацька колісна САУ Eve, фото - Konstrukta Defense\n\nЗараз усі оборонно-промислові потужності Європи або виконують замовлення ЗСУ, або виконують замовлення країн НАТО, зумовлені досвідом війни РФ проти України. Тому на перший погляд \"екзотичне\" поєднання – Малайзія замовляє перспективну САУ в Словаччині – виглядає насправді цілком закономірно.\n\nОкремо варто підкреслити – значення колісних САУ на полі бою сучасної війни стало настільки очевидним для військових усіх країн світу, що навіть далека та острівна Малайзія вирішила придбати такий тип зброї. Бо армія Малайзії досі не мала самохідних артустановок, вся її артилерія – буксирована, 106 гаубиць калібру 105 мм та 22 гаубиці калібру 155 мм.\n\nЦе саме той випадок, коли ми можемо стверджувати - поле бою в Україні проти рашистів в буквальному сенсі формує майбутнє світового ринку зброї.",
    "Експорт молочної сироватки за 8 місяців скоротився вдвічі": "У січні-серпні 2022 року Україна експортувала 8,6 тис. тонн молочної сироватки, що вдвічі менше, ніж за аналогічний період минулого року.\n\nПро це повідомили у Державній митній службі.\n\nУ грошовому еквіваленті експорт скоротився в 1,8 раза проти показника за січень-серпень 2021 року – до $9,6млн.\n\nНайактивніше українську молочну сироватку протягом восьми місяців 2022 року купували Польща (20,8%), Малайзія (19,8%) та Китай (10,7%).\n\nІмпорт молочної сироватки в Україну за вісім місяців цього року зменшився на 37,5% – до 3 тис. тонн.\n\nНа закупівлю цього товару за кордоном Україна витратила $4,3 млн, що на 31,7% менше, ніж у січні-серпні 2021 року.\n\nНайбільші постачальники молочної сироватки в Україну протягом восьми місяців 2022 року – Польща (35,8%), Швеція (21,1%) та Німеччина (10,9%).\n\nЯк повідомлялося, індекс цін на молочну продукцію на останніх торгах GDT зріс на 2%.",
    "Малайзія хоче купити корейські винищувачі FA-50 замість російських МіГ-35 і Як-130": "Чума на всю Францію, голоси міфічних потвор у голові та письменник замкнений у власних кошмарах: 3 гри жанру Horror-Adventure, про які ви не знали",
    "Запаси пальмової олії в Малайзії зросли до максимуму з листопада 2019 р. 12.09.2022": "Запаси пальмової олії в Малайзії зросли до максимуму з листопада 2019 р.\n\nЗапаси пальмової олії в Малайзії наприкінці серпня зросли до найвищого рівня за останні 33 місяці на тлі покращення виробництва продукту. Про це повідомляє агентство Reuters з посиланням на офіційні дані аналітиків Національної Ради з пальмової олії (Malaysian Palm Oil Board, MPOB), опубліковані 12 вересня.\n\nТак, запаси у другого за величиною виробника продукту у світі в серпні, за оцінками фахівців MPOB, зросли на 18,16% порівняно з попереднім звітним місяцем (липень 2022 р.) – до 2,09 млн тонн, що є найвищим показником з листопада 2019 р.\n\nВиробництво сирої пальмової олії (crude palm oil, CPO) зростає вже третій місяць поспіль, збільшившись минулого місяця порівняно з липнем на 9,67%, до 1,73 млн тонн.\n\nЩодо обсягів експорту малайзійської пальмової олії, то вони у звітний місяць скоротилися майже на 2% – до 1,3 млн тонн.\n\nЗа словами директора брокерської компанії Pelindung Bestari Парамалінгама Супраманіама, постачання «пальми» з Малайзії за кордон залишаться стабільними і становитимуть понад 1,3 млн тонн як у вересні, так і в жовтні, оскільки зниження цін на продукт викличе високий інтерес з боку Індії.\n\n«Зараз зберігаються й побоювання з приводу попиту на малайзійську пальмову олію, оскільки Індонезія переглядає податки та збільшує експортні обсяги, щоб скоротити внутрішні запаси. Це потенційно може вплинути на базові ціни та створити жорстку конкуренцію», – говорить виконавчий директор Малайзійської асоціації пальмової олії (MPOA) Джозеф Тек.\n\nНагадаємо, що через нестачу робочої сили виробництво пальмової олії в Малайзії в 2022 р., за прогнозами галузевих аналітиків, скоротиться або, у кращому разі, залишиться незмінним порівняно з торішнім показником у 18,8 млн тонн.\n\nПозначки:пальмова олія, Малайзія",
    "Малайзія хоче закупити словацькі самохідні гаубиці Eva, вони побудовані на шасі Tatra і стріляють до 41 км": "Чума на всю Францію, голоси міфічних потвор у голові та письменник замкнений у власних кошмарах: 3 гри жанру Horror-Adventure, про які ви не знали",
    "Суд у справі МН17 офіційно назвав дату оголошення вироку": "Окружний суд Гааги у справі про збитий літак «Малазійських авіаліній» у небі над українським Донбасом 17 липня 2014 року, який виконував рейс МН17, офіційно назвав дату оголошення вироку — 17 листопада, повідомляє ІНТЕРФАКС-Україна.\n\nОфіційна заява була зроблена в четвер, 22 вересня, під час засідання. Дату оголошення вироку назвав головуючий суддя Гендрік Стейнгаус. За його словами, засідання суду розпочнеться о 13.30.\n\nНагадаємо, літак Boeing-777 авіакомпанії Malaysia Airlines, що виконував рейс МН17 Амстердам (Нідерланди) - Куала-Лумпур (Малайзія), збили в небі над Донецькою областю 17 липня 2014 року. Всі, хто був на борту, загинули. Розслідування причин катастрофи веде спільна слідча група (JIT, ССД), в яку входять представники правоохоронних органів України, Нідерландів, Бельгії, Австралії і Малайзії.\n\nУ вересні 2016 року ССД оприлюднила висновки, згідно з якими лайнер був збитий ракетою, запущеною з ЗРК \"Бук\", а рік тому оголосила про приналежність цього \"Бука\". За даними ССД, це ракетна установка російської 53-й зенітно-ракетної бригади, дислокованої в Курську.\n\nУ лютому 2021 року у Нідерландах заявили про те, що не притягуватимуть Україну до відповідальності за незакритий повітряний простір.\n\nПеред судом заочно постали четверо обвинувачуваних — троє росіян та один українець. Це — колишній офіцер ФСБ, ексміністр оборони «ДНР» Ігор Гіркін, полковник російського ГРУ, глава ГРУ «ДНР» Сергій Дубінський і підполковник ГРУ Олег Пулатов, а також українець Леонід Харченко, який воював на боці «ДНР». Їм пред’явлено обвинувачення у транспортуванні ЗРК «Бук», яким було збито малазійський \"Боїнг\".\n\nRelated video\n\n11 червня суд Нідерландів визнав чотирьох російських військовослужбовців винними в умисному збитті літака MH17.",
    "16 вересня 2022 року: яке сьогодні свято та пам'ятний день": "Яке свято 16 вересня\n\nСьогодні День Незалежності святкує Папуа Нова Гвінея (1975).\n\nВ Малайзії відзначають День збройних сил.\n\nУ Лівії — День мучеників.\n\nСент-Кіттс і Невіс відзначає День героїв.\n\nА Малайзія — День збройних сил.\n\nТакож сьогодні Міжнародний день охорони озонового шару\n\nЯке релігійне свято 16 вересня\n\nВ цей день православна церква вшановує пам'ять святої Домни Никомидійської.\n\nДень ангела 16 вересня\n\nІменини в цей день святкують Андрій, Василь, Василина, Володимир, Домініка, Іван, Ілля, Костянтин, Михайло, Микола, Олексій, Петро, Роман, Сергій, Юхим.\n\nЯкі історичні події стались 16 вересня\n\n1651 — У Білій Церкві спалахнуло повстання козаків, незадоволених умовами перемир'я з Річчю Посполитою.\n\n1658 — Гетьман України Іван Виговський уклав із Річчю Посполитою Гадяцький договір.\n\n1810 — Мексика проголосила незалежність від Іспанії та почала війну за незалежність\n\n1859 — британський дослідник Девід Лівінгстон відкрив в Африці озеро Ньяса.\n\n1908 — Вільям Дюрант заснував компанію General Motors.\n\n1930 — польський уряд розпочав проведення так званої пацифікації (насильницького умиротворення) українців у Східній Галичині.\n\n1963 — до нової федерації Малайзія приєднується місто-держава Сингапур.\n\n1975 — Папуа Нова Гвінея проголосила незалежність від Австралії.\n\n1987 — підписаний Монреальський протокол про захист озонового шару Землі.\n\nХто народився 16 вересня\n\n1795 — Саверіо Меркаданте, італійський композитор.\n\n1878 — Карл Альбікер, німецький скульптор, графік і педагог.\n\n1888 — Франс Ееміль Сіланпяя, фінський письменник, лауреат Нобелівської премії з літератури 1939 року.\n\n1891 — Карл Деніц, німецький грос-адмірал, командувач Кригсмарине під час Другої світової війни, президент Німеччини у квітні-травні 1945 року.\n\n1922 — Гай Гамільтон, британський кінорежисер.\n\n1925 — Бі Бі Кінг, американський блюзовий музикант.\n\n1956 — Девід Коперфілд, американський ілюзіоніст.\n\n1956 — Міккі Рурк, американський актор.\n\n1963 — Річард Маркс, американський співак і композитор.\n\nЩодня Сhas News відбирає для вас найважливіші новини. Приєднуйтесь до нас у Facebook та Telegram, щоб нічого не пропустити.\n\n21 найбільший теракт ХХІ століття: як цей світ остаточно збожеволів",
    "Україна приєдналася до Договору про дружбу та співпрацю у Південно-Східній Азії": "Міністр закордонних справ Дмитро Кулеба привітав приєднання України до Договору про дружбу та співпрацю в Південно-Східній Азії.\n\nПро це глава української дипломатії зазначив у Твітері, передає Укрінформ.\n\n“Я вітаю рішення міністрів закордонних справ АСЕАН прийняти приєднання України до Договору про дружбу та співпрацю в Південно-Східній Азії. Приєднання до Договору є однією з цілей азіатської стратегії України. Ми з нетерпінням чекаємо на нову главу у відносинах Україна-АСЕАН», - зазначив Кулеба.\n\nДо Асоціації держав Південно-Східної Азії (АСЕАН) входять Бруней Даруссалам, В’єтнам, Індонезія, Камбоджа, Лаос, Малайзія, М’янма, Філіппіни, Сінгапур і Таїланд. Сумарний ВВП країн організації нині складає 3,2 трильйона доларів США.",
    "Пальмова олія продовжує дешевшати, тоді як соєва несуттєво подорожчала 05.09.2022": "Пальмова олія продовжує дешевшати, тоді як соєва несуттєво подорожчала\n\nКотирування на рослинні олії на світових біржах торгуються різнобічно. Соєва олія та соя в Чикаго дорожчають на прогнозах скорочення врожаю у США, тоді як ціни на пальмову олію під тиском надлишку пропозицій та зниження попиту впали до місячного мінімуму.\n\nЖовтневі ф’ючерси на пальмову олію на біржі Bursa в Малайзії у п’ятницю впали на 2% до найнижчого з 5 серпня рівня 3915 рінггитів/т або 874 $/т, втративши за тиждень 8,7% ціни. Причиною стали чергові локдауни в Китаї через Covid, які можуть ще більше знизити попит на олію з боку її найбільшого імпортера. Південно-китайський технологічний центр Шеньчжень посилив обмеження через Covid, а південно-західний мегаполіс Ченду закрив регіон з 21,2 млн населення.\n\nЗа даними Societe Generale de Surveillance, у серпні Малайзія збільшила у порівнянні з липнем експорт пальмової олії лише на 0,3% з 1,306 до 1,309 млн т, при цьому поставки сирої пальмової олії різко знизилися з 377,3 до 278,2 тис т.\n\nУ серпні ЄС збільшив у порівнянні з липнем імпорт малайзійської пальмової олії з 244,4 до 342,6 тис т, Китай – з 81,5 до 157,2 тис т, Пакистан – з 10 до 17,9 тис т, тоді як Індія скоротила закупівлі з 270,1 до 210,9 тис т, що непокоїть трейдерів, які тепер очікують звіт Ради з пальмової олії Малайзії по виробництву за серпень, де можуть збільшити оцінки виробництва та запасів.\n\nНа китайській біржі в Даляні ф’ючерси на пальмову олію у п’ятницю впали на 5,4%, на соєву – на 4%.\n\nЖовтневі ф’ючерси на соєву олію в Чикаго у п’ятницю виросли на 4% до рівня минулого тижня 1496 $/т, майже відігравши попереднє падіння на 5,5% та додавши за місяць 5,8% ціни.\n\nПрискорення збирання сої та соняшника у Північній півкулі збільшить пропозиції соєвої та соняшникової олії, які конкурують друг з другом, як преміальні олії. На тлі збільшення пропозицій соняшникової олії, ціни на яку залишаються на рівні 1200-1300 $/т FOB та 1400-1500 $/т C&F, котирування соєвої олії незабаром можуть знизитися.\n\nПозначки:соняшникова олія, Китай, пальмова олія, Малайзія, соєва олія",
    "Як різні країни намагались модернізувати свої МіГ-29, і що у них вийшло": "Конструктори та фахівці Повітряних Сил України вчинили справжній фурор, коли змогли буквально \"в польових умовах\" адаптувати літаки радянського виробництва, зокрема МіГ-29, для запуску протирадіолокаційних ракет AGM-88 HARM. Як можемо судити за відкритими джерелами, у найближчій перспективі для ПС ЗСУ – перехід на МіГ-29AS, отримані від Словаччині. Про особливості цієї модифікації винищувача МіГ-29 Defense Express розповідало в окремій публікації.\n\nОчевидно натхнені такими прикладами, автори АрміяInform зробили невеликий огляд по варіантам модернізації літаків МіГ-29, які проводили різні країни-експлуатанти цього літака. Огляд доволі ємний, який приводить до неочікуваних висновків.\n\nВинищувачі МіГ-29 словацьких ВПС, ілюстративне фото з відкритих джерел\n\nАвтори АрміяInform почали з прикладу Німеччини, котра до 2004 року використовувала свої 24 літаки МіГ-29, отримані як \"спадок\" від НДР. Для модернізації цих літаків у 1993 німці та росіяни створили спільне підприємство MiG Aircraft Product Support GmbH (MAPS), учасниками якого був концерн \"МиГ\" та німецька Daimler-Benz Aerospace AG.\n\nВ рамках модернізації німецькі МіГ-29 отримали доопрацьовану систему ідентифікації, удосконалену силову установку та приймачі супутникової навігації. Ну і також – модернізовану паливну систему, яка дозволила підвіску додаткових паливних баків на 1150 літрів. Але ж тут мова саме про ті МіГ-29, які Німеччина на початку 2000-х років передала Польщі, котра в свою чергу провела новий цикл модернізації цих винищувачів на початку 2010-х років.\n\nНімецькі МіГ-29, архівне фото з відкритих джерел\n\nЦікавий варіант модернізації МіГ-29 можемо побачити на прикладі Малайзії, котра в 1995 році отримала від РФ 18 модифікованих винищувачів МиГ-29СД, або ж MiG-29N. Головні особливості цієї модифікації – система дозаправки у повітрі та ракети середньої дальності РВВ-АЕ, вони ж Р-77 із активною радіолокаційною ГСН, що має принцип стрільби \"вистрілив – забув\" (навряд чи був хтось проти, аби МіГ-29 Повітряних Сил ЗСУ також би мали подібні \"бонуси\").\n\nАле схоже, \"щось трапилось\" у відносинах Москви та Куала-Лумпур. Бо спочатку в 2015 році малайзійські ВПС відхилили пропозицію РФ провести модернізацію MiG-29N до рівня індійських МиГ-29UPG. А з 2021 року Малайзія повільно, але вірно шукає заміну російським МиГ-29, але поки не визначилась з моделлю західного винищувача.\n\nМалайзійські MiG-29N, ілюстративне фото з відкритих джерел\n\nІсторія відносин між РФ та Індією у створенні модернізованого винищувача MiG-29UPG виглядає взагалі якось сумно, як для Москви. З однієї сторони, росіяни запропонували доволі широкий набір модернізації – установка нових двигунів РД-33 серії 3М системи дозаправки у повітрі та додаткового конформного надфюзеляжного паливного бака. Також – інсталяція \"скляної кабіни\", французької інерціальної навігаційної системивід Thales, ізраїльської нашоломної системи цілевказування від Elbit, нової російської бортової РЛС \"Жук-М2Э\" та оптико-локаційної станції ОЛС-УЭМ. Номенклатура озброєння була розширена ракетами класу \"повітря-поверхня\" типів Х-29Т/Л, Х-31А/П і Х-35.\n\nАле \"чомусь\" замість модернізації всіх 63 індійських МиГ-29 модернізація до рівня MiG-29UPG пройшли лише 12 винищувачів. Але й навіть після вдосконалення ці МиГ-29 аж занадто часто ставали \"важчі повітря\", тому відрізнялись надмірною аварійністю.\n\nДозаправка у повітрі індійського MiG-29UPG, ілюстративне фото з відкритих джерел\n\nПо-своєму цікавий варіант модернізації має ворожа Білорусь – МиГ-29БМ. У відкритих джерелах стверджується, що ці літаки отримали допрацьоване бортове обладнання, яке дозволяє застосовувати ракети \"повітря-повітря\" Р-77, ракети \"поверхня-поверхня\" типів Х-29 та Х-31, керовані авіабомби КАБ-500. Також білоруські МиГ-29БМ мають систему дозаправки у повітрі.\n\nАле тут виникає питання – яке число білоруських МиГ-29 насправді пройшли модернізацію до рівня БМ. Ну і також – а де Лукашенко зібрався брати \"повітряні танкери\" для дозаправки своїх модернізованих винищувачів.\n\nБілоруський МиГ-29, ілюстративне фото з відкритих джерел\n\nПерераховані вище варіанти модернізації МіГ-29 наводять на наступний висновок. З однієї сторони, творці МіГ-29 заклали у цей літак достатньо значний потенціал для різного роду вдосконалень. З іншої сторони, це більше схоже на \"модернізацію для бідних\", що не виправдовує себе у стратегічній перспективі.\n\nТому, схоже, країни-експлуатанти МіГ-29 в різних частинах світу у найближчій перспективі такі шукатимуть заміну цьому літаку. Ну і також – будемо сподіватись, що питання із передачею західних винищувачів для Повітряних Сил ЗСУ буде вирішено позитивно,і в максимально можливий строк.",
    "31 серпня: яке сьогодні свято, традиції, заборони": "Не можна працювати з конями в цей день\n\nУ середу, 31 серпня, відзначають Всесвітній день блогу або Всесвітній день блогера, День їжі на свіжому повітрі, Міжнародний день боротьби з передозуванням наркотиків.\n\nТакож у цей день у Польщі – День Солідарності та Свободи, Молдова – День державної мови, Румунія – День мови, Киргизстан – День Незалежності, Малайзія – День Незалежності, Узбекистан – День пам'яті жертв репресій, США – День адвоката.\n\nВсесвітній день блогу\n\nІдея святкувати День блога (Blog Day) 31 серпня з'явилася в 2005 році, коли активні користувачі LiveJournal угледіли в слові blog цифри – 3108. Тому і датою свята встановили 31 серпня (31.08).\n\nІніціатори Дня блога закликають присвятити його знайомству з товаришами з різних країн і з різними інтересами. Для цього пропонується написати короткі рецензії про п'ять різних блогів і 31 серпня опублікувати ці записи у себе з посиланнями на авторські сторінки.\n\nБлогери сприйняли ідею з ентузіазмом. Коли вперше 31 серпня оголосили святом, в індексі Google з'явилося відразу 30 тисяч нових сторінок. А в 2007 році в зв'язку з цією датою почався конкурс кращих блогів Best of Blogs.\n\nДень їжі на свіжому повітрі\n\nЛюди їли на свіжому повітрі з печерних часів. Зараз люди поглинають їжу в основному в приміщенні. Трапеза на вулиці стала швидше особливою подією, ніж звичайним явищем. День їжі на свіжому повітрі - це можливість змінити цю прикру ситуацію, хоча б на один день.\n\n\n\nСвяткувати цей особливий день дуже легко. Знайдіть стіл для пікніка, лавку в парку або ресторан під відкритим небом. Або можете розкласти ковдру на галявині. Будь-яке з цих місць підійде, щоб із задоволенням і апетитом перекусити вашою улюбленою закускою, морозивом чи десертом.\n\nМіжнародний день боротьби з передозуванням наркотиків\n\nІз 2001 року відзначають як день пам’яті людей, що померли від передозування наркотиків. 31 серпня тисячі людей в усьому світі висловлюють своє співчуття родинам і друзям жертв передозування та згадують тих, кого вони втратили.\n\nМіжнародний день поінформованості про передозування (International Overdose Awareness Day) — це можливість вшанувати пам'ять тих, хто втратив своє життя, визнати горе сімей і друзів, що залишилися позаду, подвоїти зусилля, щоб покласти край запобіжним смертям від передозувань і покласти край передозуванням.\n\nЩорічна всесвітня кампанія, спрямована на припинення передозувань, поминання без стигматизації тих, хто помер, та визнання горя сім'ї та друзів, що залишилися позаду.\n\nЯке церковне свято\n\nСьогодні віряни святкують День пам’яті мучеників Флора і Лавра.\n\nВони жили в II столітті у Візантії, потім переселилися до Іллірії. За ремеслом брати були каменотесами (їхніми вчителями у цьому мистецтві були християни Прокл і Максим, від яких брати навчилися і боговгодного життя).\n\nПравитель послав братів у сусідній регіон для роботи над споруджуваним язичницьким храмом. Святі працювали на будівництві, роздаючи зароблені гроші жебракам, самі ж дотримувалися суворого посту і невпинно молилися. Одного разу син місцевого жерця Мамертіна необережно підійшов до будівництва, і осколок каменя потрапив йому в око, сильно пошкодивши його. Святі Флор і Лавр пообіцяли батьку юнака, що його син його отримає зцілення. Вони взяли юнака до себе і наставили вірі в Христа.\n\nПісля цього він одужав. Побачивши таке диво батько хлопця також увірував в Христа. Коли будівля храму була закінчена, брати зібрали християн, які допомагали при будівництві, розтрощили ідолів і поставили в східній частині храму святий хрест. Дізнавшись про це, начальник області засудив до спалення колишнього жерця Мамертіна з його сином і 300 християн. Мученики Флор і Лавр були кинуті в порожній колодязь і засипані землею. Через багато років святі мощі мучеників Флора і Лавра були знайдені нетлінними і перенесені до Константинополя.\n\nНародні прикмети:\n\nНе встигнеш посіяти жито до Фрола – буде поганий урожай наступного року.\n\nКінь часто перебирає ногами і фиркає – чекай негоди.\n\nВисмикували полин і дивилися, яке коріння. Якщо коріння товсте, то можна очікувати хорошого врожаю вже наступного року.\n\nЩо не рекомендується робити:\n\nНе можна працювати з конями в цей день. Навпаки, коней необхідно обов'язково добре нагодувати.\n\nТакож заборонено сьогодні запрягати воза і випалювати клеймо на худобі.\n\nКоней належало обов’язково окропити святою водою, щоб вони не хворіли, були міцними і змогли пережити навіть сувору зиму.\n\nІменини\n\n31 серпня День ангела імені відзначають: Богдан, Марк, Раймонд. Варнава, Георгій, Григорій, Діонисій, Євгеній, Єміліан, Іларіон, Лев, Лука, Макарій, Михайло, Флор, Христофор",
    "«Шаную воїнів, біжу за Героїв України»: патріотичний забіг відбудеться за кордоном": "«Шаную воїнів, біжу за Героїв України»: патріотичний забіг відбудеться за кордоном\n\nЗ 24 серпня до 25 вересня в Україні проходить Всеукраїнський онлайн забіг «Шаную Воїнів, біжу за Героїв України». За підтримки Міністерства у справах ветеранів України цьогоріч захід уперше проходитиме й за кордоном.\n\nПро це повідомляє Мінветеранів України.\n\nХочете долучитися чи організувати захід у вашій країні? Звертайтеся за телефоном +380 50 984 91 08 або на електронну пошту [email protected]\n\nКраїни, у яких відбуватиметься Всеукраїнський онлайн забіг:",
    "Тайвань скасовує безвізовий в'їзд для росіян": "Безвізовий доступ був запропонований росіянам на пробній основі для розвитку туризму та двосторонніх торговельних зв'язків.\n\nТайвань відмовився продовжувати дію безвізового в’їзду власникам російських паспортів.\n\nПробна програма була запроваджена в 2018 році, термін її дії закінчився 31 липня, повідомляє CNA із посиланням на Міністерство закордонних справ країни.\n\nЗагалом у програмі беруть участь також Таїланд, Бруней і Філіппіни, і для них безвізовий в’їзд продовжений до 31 липня 2023 року. А от Росію виключили з цього списку.\n\nВідео дня\n\nЗазначається, що хоча ці три країни все ще є частиною пробної програми безвізового в’їзду, але на практиці вона не застосовується через обмеження Тайваню щодо прикордонного контролю через COVID-19.\n\nУ березні 2020 року Тайвань призупинив дію безвізових пільг для всіх іноземців, крім тих, хто має дозвіл на проживання в Тайвані, на тлі стрімкого поширення COVID-19.\n\nЦього року Тайвань почав поступово скасовувати деякі свої обмеження, включаючи відновлення безвізового режиму для громадян 14 країн-союзників, Сполучених Штатів, Канади, Австралії, Нової Зеландії та кількох європейських держав.\n\nДо країн, подорожуючі з яких до пандемії могли приїздити до Тайваню без віз або отримуючи візу по прибуттю, але які все ще не відповідають оновленим прикордонним правилам, належать Чилі, Домініканська Республіка, Ізраїль, Японія, Південна Корея, Нікарагуа, Сінгапур і Малайзія.\n\nМЗС Тайваню повідомило CNA, що безвізовий доступ був запропонований росіянам на пробній основі для розвитку туризму та двосторонніх торговельних зв'язків.\n\nРаніше УНІАН повідомляв, що дев'ять країн Європи, а саме - Латвія, Литва, Естонія, Польща, Чехія, Словаччина, Данія, Бельгія та Нідерланди, - більше не приймають від громадян Росії документи на оформлення туристичних віз.\n\nРаніше 12 вересня 2022 року набуло чинності рішення Ради Євросоюзу про повне припинення угоди про спрощений візовий режим з Російською Федерацією.\n\nЗгідно з цим рішенням, відбулося збільшення візового збору для громадян РФ з 35 євро до 80 євро та збільшення термінів оформлення віз. Також відтепер їм доведеться під час оформлення візи надавати більше додаткових документів, а багаторазові візи видаватимуть набагато рідше. При цьому в пріоритеті будуть гуманітарні візи, тоді як зявки на туристичні візи розглядатимуться в останню чергу.\n\nВодночас країни Балтії та Польща ухвалили рішення закрити в’їзд російським туристам. Тож вже з 19 вересня громадяни РФ із шенгенськими візами не зможуть потрапити до Естонії, Латвії, Литви та Польщі.\n\nВас також можуть зацікавити новини:",
    "На Рівненщині видано 86 міжнародних посвідчень водія за минулий рік. Рівненщина. Новини": "Від початку року Сервісні центри МВС в Рівненській області видано 86 міжнародних посвідчень водія, що вдвічі більше ніж за аналогічний період минулоріч. Найбільше за цією послугою зверталися громадяни влітку.\n\nТак, є країни, відповідно до Віденської Конвенції про дорожній рух 1968 року, у яких визнається українське національне посвідчення водія. Наприклад, це Австрія, Греція, Грузія, Данія, Індонезія, Ізраїль, Зімбабве, Монако, Мексика, Польща, Сербія, Туреччина, Чилі, Швейцарія.\n\nАле для виїзду за кордон національне посвідчення водія повинно містити певну обов’язкову інформацію - дату закінчення дії посвідчення. Тому, якщо посвідчення водія не містить цього критерію, то воно не чинне в інших країнах. А тому, у тих громадян, які мають ще ламіноване посвідчення водія, рекомендуємо його обміняти.\n\nОкрім того, відповідно до Женевської Конвенції про дорожній рух 1949 року, є країн, на території яких можна керувати транспортним засобом лише за наявності міжнародного посвідчення водія. Це, наприклад, Японія, Сінгапур, Мальта, Малайзія, Кіпр, Єгипет, Ірландія, Ісландія, Австралія.\n\nЗ переліком країн, які визнають національне посвідчення водія, а які лише міжнародне, можна ознайомитися за посиланням https://bit.ly/3qdNgsc на сайті регіонального сервісного центру ГСЦ МВС в Рівненській області.\n\nМіжнародне посвідчення водія видається на підставі національного посвідчення водія. Термін дії міжнародного посвідчення водія - 3 роки, але не більше строку дії національного посвідчення водія. Видача або ж обмін міжнародного посвідчення водія здійснюється без складання іспитів. Зауважимо, що міжнародне посвідчення водія без наявності національного не є дійсним.\n\nДля отримання (обміну) міжнародного посвідчення водія необхідно звернутись до зручного за місцем розташування територіального сервісного центру МВС з наступними документами:\n\nоригіналом посвідчення водія;\n\nпаспортом громадянина України (у разі надання ID-картки без наявних у безконтактному електронному носії відомостей про реєстрацію місця проживання разом надається довідка про реєстрацію місця проживання особи);\n\nпаспортом громадянина України для виїзду за кордон;\n\nфотокарткою розміром 3,5х4,5 см на матовому папері.\n\nНадання послуги - до 5 робочих днів з дня подання необхідних документів.\n\nПроте, у послузі працівники сервісних центрів МВС можуть і відмовити, якщо є для цього наступні підстави:\n\nпозбавлення права керування транспортним засобом;\n\nособа перебуває в розшуку;\n\nпосвідчення водія знаходиться в розшуку;\n\nвстановлення факту підробки національного посвідчення водія;\n\nзакінчення строку дії національного посвідчення водія на дату отримання міжнародного посвідчення водія;\n\nневідповідність персональних даних заявника.\n\nЗа інформацією Рівненської міської ради.",
    "Як отримати міжнародне посвідчення водія в Одеській області": "Міжнародне посвідчення водія видається на підставі національного посвідчення водія. Термін дії міжнародного посвідчення водія — 3 роки, але не більше строку дії національного посвідчення водія. Видача або ж обмін міжнародного посвідчення водія здійснюється без складання іспитів. Міжнародне посвідчення водія без наявності національного не є дійсним, - інформує Регіональний сервісний центр МВС в Одеській області.\n\nЗа даними поліції, від початку року сервісними центрами МВС області видано 421 міжнародне посвідчення водія. Найбільше за цією послугою зверталися громадяни влітку. Так, у серпні видано 175 посвідчень, а минулоріч — 59.\n\nДля отримання (обміну) міжнародного посвідчення водія необхідно звернутись до зручного за місцем розташування територіального сервісного центру МВС з наступними документами:\n\nоригіналом посвідчення водія;\n\nпаспортом громадянина України (у разі надання ID-картки без наявних у безконтактному електронному носії відомостей про реєстрацію місця проживання разом надається довідка про реєстрацію місця проживання особи);\n\nпаспортом громадянина України для виїзду за кордон;\n\nфотокарткою розміром 3,5х4,5 см на матовому папері.\n\nНадання послуги — до 5 робочих днів з дня подання необхідних документів.\n\nУ послузі працівники сервісних центрів МВС можуть відмовити, якщо є для цього наступні підстави:\n\nпозбавлення права керування транспортним засобом;\n\nособа перебуває в розшуку;\n\nпосвідчення водія знаходиться в розшуку;\n\nвстановлення факту підробки національного посвідчення водія;\n\nзакінчення строку дії національного посвідчення водія на дату отримання міжнародного посвідчення водія;\n\nневідповідність персональних даних заявника.\n\nКрім цього, є країни, у яких відповідно до Віденської Конвенції про дорожній рух 1968 року визнається українське національне посвідчення водія. Наприклад, це Австрія, Греція, Грузія, Данія, Індонезія, Ізраїль, Зімбабве, Монако, Мексика, Польща, Сербія, Туреччина, Чилі, Швейцарія.\n\nАле для виїзду за кордон національне посвідчення водія повинно містити певну обов’язкову інформацію, дату закінчення дії посвідчення. Якщо посвідчення водія не містить цього критерію, то воно не чинне в інших країнах. А тому тим громадянам, які мають ще ламіноване посвідчення водія, рекомендується його обміняти.\n\nОкрім того, відповідно до Женевської Конвенції про дорожній рух 1949 року є країни, на території яких можна керувати транспортним засобом лише за наявності міжнародного посвідчення водія. Це, наприклад, Японія, Сінгапур, Мальта, Малайзія, Кіпр, Єгипет, Ірландія, Ісландія, Австралія.\n\nЗ переліком країн, які визнають національне посвідчення водія, а які - лише міжнародне, можна ознайомитися за покликанням.",
    "Не ароматом єдиним: чим корисна кориця у каві для фігури та здоров'я": "Кориця – не лише ароматна добавка до багатьох страв, але і корисна для організму спеція. Фото: klopotenko.com\n\nКориця – одна з найпопулярніших прянощів, яку додають до кави. Щіпка такої добавки допоможе підсолодити гіркоту напою та додасть йому м'якішого смаку.\n\nОкрім аромату, який підіймає настрій, кориця дуже корисна для організму. Допоможе зміцнити здоров'я, покращити роботу мозку та посприяти схудненню, передає Gazeta.ua.\n\nЗвідки походить кориця\n\nПряність отримують з рослини під назвою \"кориця справжня\". ЇЇ культивують у багатьох тропічних країнах, як Шрі-Ланка, Індія, Індонезія, Малайзія. Однак батьківщиною цієї рослини вважається саме острів Шрі-Ланка і південно-західна частина півострова Індостан.\n\nКориця – не лише ароматна добавка\n\nКориця багата на цінні вітаміни й мікроелементи, клітковину та антиоксиданти. Також містить кумарин, який знижує підвищене згортання крові.\n\nКориця сприяє зниженню рівня цукру в крові, покращує метаболізм, чинить протизапальну та антисептичну дію, допомагає зняти стрес, нервову напругу, головний біль. Також усунути неприємний запах з рота.\n\nЦя спеція корисна для профілактики шлунково-кишкових захворювань та пом'якшення симптомів при розладі шлунково-кишкового тракту, лікування та профілактики гострих респіраторних захворювань, при болях у суглобах.\n\nЧИТАЙТЕ ТАКОЖ: Оригінальні рецепти кави, які зроблять будь-який ранок чарівним\n\nКориця і схуднення\n\nКориця допоможе і в боротьби із зайвою вагою. Вживання кориці допомагає позбутися жирових відкладень у животі, які важко усунути фізичними вправами.\n\nРегулярне вживання чистої кави з корицею очищує та відновлює кровотворні процеси, покращує травлення, стимулює спалювання жиру, і таким сами сприяє схудненню.\n\nСкільки кориці додавати у каву\n\nЯкщо використовуєте корицю у вигляді шматочків – від двох до чотирьох. Але достатньо й одного, якщо він великий. Мелену – на кожні 100 мл напою достатньо чверті чайної ложки без гірки. Можна класти менше – на кінчику ложки. Можна просто припорошити поверхню напою.\n\nЯкщо використовуєте корицю у вигляді палички – можна додавати цілу, поки вариться напій – вона не встигне віддати надто багато смаку. Цілу можна покласти в келих, наприклад, з капучино.\n\nВажливо! Цей матеріал має загальноінформаційний характер і не може бути основою для встановлення діагнозу або медичних висновків. Якщо вам потрібні встановлення діагнозу або медична консультація, зверніться до лікаря.\n\nУчені дійшли висновку, що кава сприятливо позначається в лікуванні деяких захворювань. Зокрема, кава здатна знизити ризик розвитку захворювань мозку. Треба відмовитися від певних звичок на голодний шлунок. Одразу після пробудження не варто пити чай чи каву, розповіла індійська дієтологиня Пуджа Махіджа.",
    "В ОПЕК+ погодилися на скорочення поставок нафти": "Група скоротить видобуток на 100 000 барелів на день в наступному місяці, повернувшись до серпневого рівня.\n\nОПЕК+ погодилася на символічне скорочення поставок нафти в жовтні, що є несподіваним кроком, який показує, що альянс прагне стабілізувати світові ринки після того, як нестійкий економічний фон спровокував найтриваліше падіння цін за два роки.\n\nПро це повідомляє Bloomberg.\n\n\"ОПЕК+ повертається в режим спостереження за цінами\", - сказав Білл Фаррен-Прайс, глава відділу макроекономічних досліджень в Enverus.\n\nВідео дня\n\nГрупа скоротить видобуток на 100 000 барелів на день в наступному місяці, повернувшись до серпневого рівня. У своєму заключному комюніке картель також підкреслив, що готовий у будь-який час скликати ще одну міністерську зустріч для обговорення подальших змін на ринку. Його наступні заплановані переговори відбудуться 5 жовтня.\n\nЯк пише видання, це рішення повністю скасовує вересневе підвищення, яке було зроблено у відповідь на заклики президента США Джо Байдена допомогти знизити ціни на нафту.\n\nЦе може стати тривожним сигналом для країн-споживачів, оскільки вони борються з інфляційним тиском нафти за ціною 95 доларів за барель і перспективою енергетичної кризи взимку. Ринки знаходяться на шляху до посилення, оскільки Європейський союз вводить санкції проти російської нафти у зв'язку з її вторгненням в Україну.\n\nОПЕК+ і ембарго на російську нафту:\n\nНеофіційний формат ОПЕК+ був сформований в листопаді 2016 року, через невдоволення багатьох нафтовидобувних країн цінами на світовому нафтовому ринку.\n\nВ ОПЕК+ входять 10 країн - Азербайджан, Бахрейн, Бруней, Казахстан, Малайзія, Мексика, Оман, Росія, Судан, Південний Судан (ключовим виробником і неформальним лідером картелю є Росія, з 14% світового нафтовидобутку).\n\n31 травня президент Європейської Ради Шарль Мішель повідомив, що лідери країн Євросоюзу досягли угоди з заборони на експорт російської нафти.\n\nЗа словами президента Європейської комісії Урсула фон дер Ляйєн, нафтове ембарго скоротить близько 90% імпорту нафти з Росії в країни Європейського Союзу до кінця поточного року.\n\nПізніше видання Bloomberg повідомило, що Росія продовжує отримувати більший прибуток від продажу нафти.\n\nЄвросоюз планує до 2023 року заборонити морський імпорт сирої та очищеної нафти з РФ. США та їхні союзники хочуть обмежити ціни на російську нафту на рівні від 40 до 60 доларів за барель.\n\n3 серпня в ОПЕК+ знайшли спосіб стабілізувати ціни на паливо.\n\nВас також можуть зацікавити новини:",
    "Доходи Росії від експорту нафти впали до мінімуму": "Причиною падіння доходів РФ стало падіння світових цін на нафту.\n\nНа сьомому місяці повномасштабного російського вторгнення в Україну в РФ спостерігається падіння доходу від експорту нафти.\n\nПро це йдеться у звіті Міжнародного енергетичного агентства.\n\nУ серпні Росія заробила на експорті нафти 17,7 мільярда доларів. Обсяг доходів став мінімальним з березня.\n\nВідео дня\n\nУ Міжнародному енергетичному агентстві відзначають, що причиною падіння доходів РФ стало падіння світових цін на нафту. Експерти вважають, що в майбутньому російський нафтовий експорт залишатиметься під тиском. Після вступу в силу ембарго ЄС на російську нафту країні доведеться знайти нові ринки збуту майже на 2,4 мільйона барелів на добу нафти та нафтопродуктів.\n\nОПЕК+ і ембарго на російську нафту:\n\nНеофіційний формат ОПЕК+ був сформований в листопаді 2016 року, через невдоволення багатьох нафтовидобувних країн цінами на світовому нафтовому ринку.\n\nВ ОПЕК+ входять 10 країн - Азербайджан, Бахрейн, Бруней, Казахстан, Малайзія, Мексика, Оман, Росія, Судан, Південний Судан (ключовим виробником і неформальним лідером картелю є Росія, з 14% світового нафтовидобутку).\n\n31 травня президент Європейської Ради Шарль Мішель повідомив, що лідери країн Євросоюзу досягли угоди з заборони на експорт російської нафти.\n\nЗа словами президента Європейської комісії Урсули фон дер Ляйєн, нафтове ембарго скоротить близько 90% імпорту нафти з Росії в країни Європейського Союзу до кінця поточного року.\n\nПізніше видання Bloomberg повідомило, що Росія продовжує отримувати більший прибуток від продажу нафти.\n\nЄвросоюз планує до 2023 року заборонити морський імпорт сирої та очищеної нафти з РФ. США та їхні союзники хочуть обмежити ціни на російську нафту на рівні від 40 до 60 доларів за барель.\n\n3 серпня в ОПЕК+ знайшли спосіб стабілізувати ціни на паливо.\n\n5 вересня 2022 року в ОПЕК+ погодилися на скорочення поставок нафти.\n\nВас також можуть зацікавити новини:",
    "14 країн створили альянс для забезпечення важливими продуктами на випадок надзвичайних подій у світі": "14 країн, які входять до очолюваної США Індо-Тихоокеанської економічної структури (IPEF), розглянуть можливість створення формальної системи для спільного використання напівпровідникових пристроїв, медичних виробів та інших життєво важливих предметів постачання на випадок надзвичайних подій.\n\n\n\n\n\n\n\n\n\nКраїни IPEF матимуть взаємний доступ до цих запасів під час подій, що порушують ланцюжки постачань. До таких подій належатимуть війни та пандемії. Подробиці обговорюватимуться на дводенному саміті IPEF у Лос-Анджелесі цього тижня.\n\nЦя пропозиція є відповіддю на поширену залежність від Китаю щодо багатьох найважливіших постачань. Зокрема, від життєво важливих для промисловості рідкісноземельних елементів до засобів індивідуального захисту (ЗІЗ) для медичних працівників.\n\nЯкі країни і як вони вирішуватимуть постачання на випадок надзвичайних подій?\n\nIPEF, структура, запропонована президентом США Джо Байденом, була запущена у травні за участю 13 країн. Це США, Австралія, Брунея, Індія, Індонезія, Японія, Малайзія, Нова Зеландія, Філіппіни, Сінгапур, Південна Корея, Таїланд та В’єтнам. Того ж місяця до них приєдналося Фіджі як 14 країна. Але до групи не входить Тайвань – ключова ланка у глобальному ланцюжку постачання напівпровідників.\n\nПосадовці на рівні кабінету міністрів країн-членів зберуться в Лос-Анджелесі у четвер та п’ятницю на першу особисту міністерську зустріч групи. Вони прагнуть завершити роботу над спільною заявою, яка передбачає мету створення механізму управління кризовими ситуаціями для ланцюжків постачань.\n\nПокращені комунікації в ланцюжку постачання повинні бути частиною пакета. Кожна країна IPEF призначає контактну особу для цієї домовленості. Члени обмінюватимуться даними про запаси та ризики, а також співпрацюватимуть щодо альтернативних джерел постачання.\n\nВ одному реченні міститься заклик до сприяння ефективної передачі критично важливих матеріалів, включно зі спільним використанням запасів. Крім напівпровідників, структура спільного використання, ймовірно, передбачатиме засоби індивідуального захисту, а також рідкісноземельні елементи та акумулятори. Якщо члени IPEF погодяться з планом у спільній заяві, підготовка може розпочатися наступного року.\n\nПекін обмежив експорт рідкісноземельних елементів до Японії після інциденту 2010 року, коли китайське рибальське судно зіткнулося з суднами японської берегової охорони поблизу островів Сенкаку, які під керуванням Японії і які Китай називає островами Дяоюйдао.\n\nПід час початку пандемії коронавірусу багато країн залежали від продукції китайського виробництва для засобів індивідуального захисту, що порушило логістику та постачання і викликало дефіцит техніки. До речі, МОЗ, вперше з початку війни, опублікувало свіжі дані щодо COVID-19 в Україні.\n\nДекілька членів IPEF сильні у виробництві критично важливих матеріалів. Японія, США та Південна Корея контролюють майже половину світових потужностей з виробництва напівпровідників. Що стосується рідкісноземельних елементів, США, Австралія та Індія виробляють майже 30% від загального обсягу. Індонезія є великим виробником медичних ЗІЗ. Проте, деякі країни не бажають приєднуватися до IPEF через свої відносини з Китаєм.\n\nЯкщо Ви знайшли помилку, будь ласка, виділіть фрагмент тексту та натисніть Ctrl+Enter .",
    "28 серпня: свята, події, факти. День шахтаря та Всесвітній день топлес": "Знайшли помилку? Виділіть текст і натисніть Повідомити\n\nСьогодні в Україні відзначають День шахтаря. День міста – у Рівному, Тернополі та Донецьку. У світі – Свято Жнив та Всесвітній день топлес.28 серпня православна церква святкує одне з дванадцяти головних церковних свят – Успіння Пресвятої Богородиці або Першу Пречисту. Для християн цей день має подвійний зміст: людська скорбота поєднується з упевненістю в тому, що смерті у форматі знищення не існує.Іменини сьогодні у Максима, Олександра, Матвія, Василя, Марії та Федора.Цього дня народилися німецький письменник, учений, французький фізик, винахідник осцилографа, один із співзасновників компанії «Роллс Ройс», український живописець, український поет-символіст, літературознавець, діячка УВО та ОУН, українська мистецтвознавиця, американський кінорежисер і кліпмейкер, американський актор, комік і музикант, італійський футболіст бразильського походження, півзахисник клубу «ПСЖ»1739 – під час російсько-турецької війни турецька армія зазнала поразки в битві під Ставучанами (наслідком битви стала капітуляція Хотина).1797 – США погодилися платити викуп Тунісу за те, щоб припинилося піратство щодо американських кораблів у Середземному морі.1883 – у Британській імперії заборонено рабство.1850 – у Веймарі відбулася прем’єра опери«Лоенгрін».1921 – у Києві розстріляні 47 членів ЦУПКому (Центрального Українського Повстанського Комітету), серед яких були, співзасновник УВО, та поет1936 – в Японії було засновано компанію «Тойота».1941 – у Радянському Союзі видано наказ про ліквідацію Автономної республіки німців Поволжя і депортацію понад чотирьохсот тисяч місцевих німців до Сибіру і Середньої Азії.1946 – США за підтримки Великобританії заблокували вступ в ООН Монголії та Албанії (таким чином на Заході боролися з поширенням «комуністичної загрози»).1986 – «Королева рок-н-ролу», відома співачкаудостоїлася зірки на Алеї слави в Голлівуді.1988 – страшна трагедія під час авіашоу на військовій базі ВВС США Рамштайн (розбилися три літаки італійської пілотажної групи, сімдесят людей, включаючи трьох пілотів, загинули, від 300 до 400 осіб отримали серйозні поранення).1996 – після 15 років подружнього життя і чотирьох років життя нарізно лондонський суд офіційно розлучив британського принцаі принцесу1999 – в Куала-Лумпурі (Малайзія) відкрився незвичайний комплекс споруд – дві башти-близнючки по 452 метри кожна (на той час це були найвищі споруди в світі).2003 – через аварію в системі трансформаторів у Лондоні відбулося широкомасштабне відключення електроенергії.Підписуйтесь на наш Telegram-канал , аби першими дізнаватись найактуальніші новини Волині, України та світу",
    "31 серпня 2022 року: яке сьогодні свято та пам'ятний день": "Яке свято 31 серпня\n\nСьогодні День Незалежності відзначають одразу три країни —Киргизстан, Малайзія та Тринідад і Тобаго.\n\nВ Польща — День Солідарності та Свободи.\n\nРумунія відзначає День румунської мови. А її сусідка Молдова — День державної мови.\n\nВ Узбекистані сьогодні — День пам'яті жертв репресій.\n\nЯке релігійне свято 31 серпня\n\nВ цей день православна церква вшановує пам'ять святих мучеників Флора і Лавра, які жили у II столітті у Візантії.\n\nДень ангела 31 серпня\n\nІменини в цей день святкують Георгій, Григорій, Денис, Євген, Іван, Іларіон, Макар, Михайло, Омелян, Уляна.\n\nЯкі історичні події стались 31 серпня\n\n1422 — Генріх VI у віці дев’яти місяців став королем Англії.\n\n1733 — своїм указом імператриця Анна Іванівна «пробачила» запорожцям «усі їхні провини» — козаки отримали можливість повернутися на рідну землю.\n\n1898 — офіційно відкрито Київський політехнічний інститут.\n\n1986 — радянський пасажирський лайнер «Адмірал Нахимов» затонув у Чорному морі біля Новоросійська після зіткнення з танкером «Петро Васев». Загинули 423 людини.\n\n1993 — завершено виведення російських військ із Литви.\n\n1994 — у Берліні відбулась урочиста церемонія виведення російських військ із Німеччини.\n\n1995 — на навколоземну орбіту запущено перший український науково-дослідний супутник «Січ-1».\n\n2015 — після голосування за зміни до Конституції України в Києві під Верховною Радою стались сутички між протестувальниками й правоохоронцями. Понад 140 осіб зазнали поранень. Також внаслідок вибуху загинуло четверо нацгвардійців.\n\nХто народився 31 серпня\n\n12 — Гай Юлій Германік, римський імператор.\n\n1702 — Луї-Франсуа Рубільяк, французький скульптор.\n\n1811 — Теофіль Готьє, французький поет, прозаїк, літературний критик.\n\n1821 — Герман фон Гельмгольц, німецький фізик, фізіолог, психолог.\n\n1974 — Андрій Медведєв, український тенісист.\n\nЩодня Сhas News відбирає для вас найважливіші новини. Приєднуйтесь до нас у Facebook та Telegram, щоб нічого не пропустити.",
    "Ліз Трасс має два роки. Якою буде політика \"нової Маргарет Тетчер\"": "Ми . Ми з України З першого дня війни Фокус ні на хвилину не припиняв роботу. Наша команда вважає своїм обов'язком інформувати читача про те, що відбувається, збирати й аналізувати факти, протистояти ворожій пропаганді. Сьогодні Фокус потребує вашої підтримки, щоб продовжувати свою місію. Дякуємо за те, що ви з нами. Підтримати\n\nRelated video\n\nПо-перше, що важливо зазначити, Трасс прийняла керівництво країною у складний час, коли кількість внутрішніх проблем держави зростає майже щодня.\n\nПо-друге, термін перебування Трасс на посаді може виявитися обмеженим, адже її обрано в результаті партійного голосування. Загальні ж вибори мають відбутися не пізніше від січня 2025 року. Тож, у кращому разі, Трасс має 2 роки. Навряд чи за цей час можна сконструювати, а головне, реалізувати повноцінну зовнішньополітичну стратегію. Трасс буде зосереджена на розв'язанні внутрішніх проблем і буде максимально залучена в регіональні, європейські питання, зокрема, російсько-української війни.\n\nУ зовнішній політиці Ліз Трасс, безумовно, багато в чому наслідуватиме політику Бориса Джонсона, в кабінеті якого вона обіймала посаду міністра закордонних справ.\n\nТрасс однозначно продовжуватиме спроби Джонсона збільшити британську присутність у регіоні та позиціонуватиме Британію як повноправного глобального гравця. Наскільки це дозволятиме ситуація.\n\nУ цьому контексті розвиватиметься взаємодія з Австралією, особливо в межах AUKUS, зрозуміло, а також з Японією, з якою навесні укладено \"принциповий пакт\". Ймовірно, що країни все ж таки підпишуть у наступному двосторонній договір у сфері оборони та безпеки.\n\nВажливо\n\nНова Європа. Які можливості війна України та РФ дає Центральній і Східній Європі\n\nСтосовно Китаю позиція буде менш жорсткою, ніж заявлялося під час передвиборчої кампанії. Найімовірніше, Китай не оголосять прямою загрозою, як заявляла Трасс, проте погіршення двосторонніх відносин не уникнути, адже Лондон продовжуватиме дотримуватися американської лінії щодо Пекіна. Найімовірніше, Трасс дотримається обіцянки про визнання геноцидом політики Пекіна щодо уйгурів, що лише посилить і так напружену ситуацію між Сполученим Королівством і КНР. Цілком ймовірна гучніша критика КНР щодо Гонконгу.\n\nЦікавою була ініціатива Трасс щодо створення Network of Liberty, яку вона запропонувала у грудні минулого року. Це також є спробою виставити Британію як демократичного лідера світової спільноти, який, як і Штати, може очолити загальносвітове протистояння демократії проти авторитаризму. Network of Liberty як альтернатива QUAD. Реалізувати, однак, цю ініціативу буде непросто хоча б через наявність важливіших за пріоритетністю питань, тому що для того, щоб Network of Liberty запрацювала як щось практичне, а не просто дискусійний форум для обміну думкою, якою тривалий час був QUAD, потрібна стратегія та інвестиції. В умовах повномасштабної війни в Європі, інфляції, енергетичної та продовольчої криз вкладати зусилля в ліберально-демократичну конкуренцію зі США в Індо-Тихоокеанському регіоні не так актуально.\n\n[ + – ] Ліз Трасс та Борис Джонсон прибувають на саміт НАТО у Брюсселі Фото: Getty Images\n\nВкрай цікаво буде спостерігати за розвитком відносин з Індією. Весною Джонсон відвідав колись \"перлину Британської корони\" та заклав непоганий фундамент для того, щоб вивести співпрацю між Лондоном та Нью-Делі на якісно новий рівень. Індія для Британії є стратегічно важливим партнером у регіоні, зокрема й для зміцнення геополітичних позицій у контексті Global Britain. Трасс важливо слідувати прагматичній збалансованій політиці, яку проводив Джонсон, уникаючи критики прем'єр-міністра Нарендри Моді за те, що Нью-Делі продовжив співпрацювати з РФ, попри безпрецедентні санкції. Без Індії вся антикитайська політика Заходу загалом, і Британії зокрема розсиплеться як картковий будиночок. Зараз, коли індійсько-китайські відносини залишаються напруженими через активні маневри Китаю в спірному прикордонному районі Ладакх, важливо підтримувати з Індією максимально стабільні відносини. Звернути Індію в союзника, як Японію, буде важко через \"стратегічну стабільність\", якою неухильно слідує Моді.\n\nASEAN (Асоціація держав Південно-Східної Азії) завжди була для Ліз Трасс важливою складовою стратегії просування Британії у регіоні. Ймовірно, буде докладено зусиль до розвитку FPDA (Великобританія, Австралія, Нова Зеландія, Малайзія, Сінгапур) — домовленості у сфері оборони. ASEAN, однак, дотримується політики хеджування (балансування між Китаєм і США) та принципу асеаноцентричності, а тому не стане опорою для Британії в регіоні.\n\nДжерело.\n\nВажливо",
    "Індія знизила базові імпортні ціни на пальмову та сиру соєву олію 16.09.2022": "Індія знизила базові імпортні ціни на пальмову та сиру соєву олію\n\nІндія знизила базові імпортні ціни на сире і рафіновану пальмову олію, пальмовий олеїн, а також на сиру соєву олію. Про це повідомляє агентство Reuters із посиланням на заяву уряду країни.\n\nСлід зазначити, що місцева влада переглядає базові імпортні ціни на харчові олії кожні два тижні, використовуючи ці показники надалі для розрахунку суми податку, який має сплатити імпортер.\n\nТак, ціна на сиру пальмову олію була знижена з $1192 до $996 за тонну, на рафіновану – з $1266 до $1019 за тонну, на пальмовий олеїн – з $1281 до $1035 за тонну, на соєву олію .\n\nНагадаємо, що минулого місяця, за даними національної асоціації виробників рослинних олій (Solvent Extractors’ Association of India, SEA), Індія практично вдвічі збільшила імпорт пальмової олії (до 995 тис. тонн), але скоротила закупівлю соєвої та соняшникової олії – до 244 ,7 тис. тонн (519,6 тис. тонн у липні) та 135,3 тис. тонн (155,3 тис. тонн) відповідно.\n\nОсновними постачальниками пальмової олії для Індії є Індонезія, Малайзія та Таїланд. Соєва олія переважно закуповується трейдерами з Аргентини та Бразилії. Соняшникова – з України та Росії.\n\nПозначки:ціни, пальмова олія, соєва олія, Індія",
    "«У такий час не хочеться нікуди їхати, а ділитися знаннями» – модель Ірина Самуляк відкриває школу та агенцію «U ARE MODEL» у Франківську (ФОТО)": "Модель з Франківська Ірина Самуляк має неабиякий модельний досвід. Вона працювала для українських брендів та дизайнерів, і не менше мандрувала по роботі світом – Ліван, Китай, Індія та інші країни. Знімалася у рекламних роликах (Nescafé, Volkswagen та готель Jai Mahal Palace) та співпрацювала з журналами у різних країнах (U magazine, Nun Magazine, Sayidaty Magazine, Haya, Vogue India).\n\nFacebook Twitter Viber LinkedIn Email\n\nА почалася її модельна карʼєра з конкурсів краси – переможниця та міс глядацьких симпатій Красуня Івано-Франківськ 2010; друга віцеміс Україна Всесвіт 2011.\n\nУ важкий для країни час Ірина вирішила залишитися в Україні та ділитися своїм досвідом з іншими дівчатами, які хочуть працювати та розвиватися у цій сфері. Тож відкриває модельну школу та агенцію «U ARE MODEL».\n\n«Галка» дізналася у дівчини про її роботу закордоном, чому обрала для відкриття модельної школи саме Франківськ, чи загалом зараз актуальна ця сфера, та чи просто українським моделям знайти роботу закордоном.\n\n– Багато людей виїжджали закордон, коли почалася війна. Чому ви зараз в Україні, адже з вашим досвідом є багато перспектив у безпечніших місцях?\n\n– Коли тільки почалася війна, то перша моя думка була про рідних. Було багато пропозицій, багато знайомих писали з різних країн світу, пропонували допомогу. Навіть агентства писали, що можуть допомогти. Дівчата з різних країн питали, чи потрібна допомога мені та моїм батькам. У такий час не хочеться нікуди їхати, тому що ти сидиш й так на нервах, дивишся новини і переживаєш. Особисто я б не змогла зараз працювати закордоном, дивитися новини та переживати кожну хвилину, зідзвонюватися з батьками чи все добре. Я вирішила залишитися в Україні в цей час.\n\n– І навіть на цьому фоні виникла ідея створення модельної школи «U ARE MODEL»?\n\n– Ця ідея була у мене вже дуже давно. Ввесь час їздила по закордонах, приїжджала сюди буквально на 2-3 місяці, змінювала гардероб, вирішувала справи і їхала далі. Коли приїхала з Індії, почався «ковід», тоді я вже залишилася тут, почала працювати з українськими та франківськими брендами. Побачила, що у нас дуже багато красивих дівчат з модельною зовнішністю, але дуже мало з них працює в модельній сфері. Тож створюю і агентство, і модельну школу.\n\nЯ була в Україні останні два роки і подумала – а може це саме час? А ще почалася війна, я зрозуміла, що не час відкладати щось на потім, адже ти не знаєш, що буде далі і як. Зараз у Франківську більш-менш спокійно, багато бізнесів переїхали сюди, тому актуально мати згуртовану модельну школу та агенцію, аби бренди могли тут до неї звертатися.\n\n– На вашу думку, чи доцільно зараз розвивати саме модельний бізнес?\n\n– Хтось може сказати, що це зараз не на часі. Чесно, я теж про це думала, але найперше думаю – це ж те, що я вмію робити і те, чим можу поділитись. Наприклад, дівчата-моделі можуть поїхати закордон і допомагати звідти своїм близьким. Я думаю, що це точно буде актуально тим дівчатам, котрі захочуть в цьому розвиватися. Тим більше, що моделінг – це не тільки ходіння по подіуму, а це й саморозвиток, впевненість, позування на камеру.\n\n– Для кого відкриваєте школу – для дітей чи дорослих?\n\n– Для дітей та дорослих віком від 6 до 27 років по дві групи – з 6 до 13 років та з 14 до 27 років. Чому саме такий вік? З 6 років найкраще засвоюється інформація, формуються манери та характер, а з 14 років вже можна працювати закордоном.\n\n– Розкажіть про свою модельну карʼєру, знаємо вона у вас доволі цікава – робота з українськими та закордонними брендами.\n\n– Найбільше мені напевно запамʼятався Ліван, бо це була моя перша поїздка. Я думаю, що багато хто буде читати і не розуміти, але у Лівані є дуже багато дизайнерів, котрі шиють вечірні та весільні сукні. Ви напевно чули про Елі Сааб, Зухаїра Мурада, Жоржа Чакру.\n\nЦе все в цій маленькій країні. Це ті дизайнери, з якими у мене була змога та честь працювати. І це дуже приємно, бо ти одразу бачиш, як відтворюється колекція, ти перша людина, яка її бачить. Ти можеш брати участь у «фітінгах», на тобі можуть її шити, а потім вже цю колекцію виставляють на показах у Франції та інших країнах.\n\nНа початку своєї кар’єри я їздила у Київ, де брала участь в Ukrainian Fashion Week з нашими українськими дизайнерами. А зараз, коли повернулася у Франківськ, то знімалась для колекцій дизайнерів: CHERNIKOVA, Тетяною Гріг, а також з Іриною Харченко для бренду CIX та з іншими.\n\nБільше все ж працювала закордоном – Ліван, Китай, Малайзія, Індія, Мілан, Південна Корея, Дубаї.\n\n– Чому вирішили відкрити модельну школу саме в Івано-Франківську?\n\n– По-перше, тому що я тут народилася. По-друге, все ж краще починати з того місця, яке ти знаєш. У мене є дизайнери, з якими я працювала, яким я можу запропонувати наші послуги, багато знайомих, які мають дітей, і думаю, що будуть зацікавлені в цьому. Краще починати з чогось маленького, а потім рости до великого. Якщо все буде добре, то можливо будуть філії в інших містах.\n\n– У Франківську часто на слуху то одна модельна школа, то інша. Чим плануєте відрізнятися?\n\n– Наша родзинка у тому, що відкриває модельну школу та людина, яка в цьому працювала і працює не один рік. У мене понад 10 років модельного досвіду роботи різних країнах, яким хочеться поділитись. Для мене модельне – це не тільки робота, а стиль життя. Кожна країна, як челендж, бо там всюди різний менталітет. В іншій країні та середовищі одразу стаєш самостійніший, організованіший, та змінюється світогляд, так хочеться це все зібрати до купки і комусь передати.\n\n– Часто можна почути від дівчат, що вони не відчувають себе привабливими. Модельна школа може допомогти це подолати?\n\n– Я, до речі, не планувала бути моделлю. Я дуже багато дивилася конкурсів краси, але я не хотіла бути моделлю, просто дивилася. У нас в інституті був конкурс краси, я дуже боялася сцени, але вирішила, що потрібно свій страх переборювати. І так почалося. Думаю, що для дівчаток це буде актуально, адже багато хто боїться сцени, хтось боїться камери. Дуже багато дівчат бачать в собі якісь комплекси, але я хочу показати, що кожна дівчинка красива по своєму. Немає некрасивих, є просто неправильний ракурс.\n\nМодельна школа – це про саморозвиток. Якщо хтось хоче навчитися гарно ходити, вміти себе гарно подати, то їх також чекаємо. Одиниці стають моделями, а гарно виглядати, завжди почуватися на висоті й бути впевненими у собі хочуть майже всі. Основна ціль у відвідуванні модельної школи – розвинути творчі здібності, відчуття стилю та смаку, навчити володіти своїм тілом, стати впевненішим у собі.\n\nЗ досвіду я бачу, буває, ти дивишся на дівчинку і думаєш – як вона потрапила в модельне? Але коли вона стає перед камерою, то ти просто в шоці, наскільки вона красиво виходить. Вона знає свої пози, знає свій ракурс, знає, як себе подати. У модельній сфері важливий не тільки вигляд, а й вміння себе подати. На кастинг приходять сотні, а обирають одиниці. Як ти себе підносиш, як ти себе позиціонуєш, так тебе і бачать.\n\n– Щоб потрапити у школу, яким параметрам потрібно відповідати?\n\nУ модельну школу ми запрошуємо всіх дівчат та хлопців різних параметрів. Модельна школа – це шлях до вдосконалення, боротьби і долання своїх страхів.\n\nЯкщо говоримо про модельну агенцію, то все ж існує база, що модель має мати зріст 170 см і параметри від таких до таких. Тому в агенцію буде проводитись відбір.\n\n– А чи важливе для моделі знання мов?\n\n– Англійська мова дуже багато вирішує. У Лівані, наприклад, розмовляють французькою, англійською та арабською, якщо людина знає французьку, то їй буде там нормально. А якщо вона приїде в Китай з французькою, то зрозуміло, що її ніхто не буде розуміти. Дуже добре, коли ти знаєш англійську, тому що тобі зможуть пояснити, що від тебе хочуть на фотосесії. Якщо у тебе є базовий рівень мови, то її набагато легше вдосконалити закордоном.\n\n– Все частіше на подіумах ми бачимо «+size» моделей. Чи думали ви працювати у цьому напрямку?\n\n– Зараз модельний бізнес потрохи відходить від параметрів 90-60-90 і більше показує, що кожна дівчина є красива. Багато брендів у нових колекціях показують, що дівчата з різними параметрами можуть носити їхні речі. Це добре для брендів.\n\nІноземні агентства працюють з дівчатами різних параметрів, з альбіносами, з тими, хто чимось виділяється. Зараз бренди хочуть унікальності і вони її шукають.\n\nХтось працює за стандартними параметрами, а хтось працює з «плюс сайз», кожне закордонне модельне агенство має свої критерії.\n\nЯкщо будуть дівчата які будуть мати відповідні параметри та бажання працювати в модельній сфері, то звичайно ми будемо їх відправляти закордон.\n\n– Скільки занять буде на тиждень і у якому форматі?\n\n– Зараз в нас проводиться набір, будемо раді бачити нові обличчя, які хочуть спробувати себе в модельній сфері.\n\nВ місяць буде вісім занять, у вівторок та пʼятницю. Це будуть офлайн заняття. Будуть дві групи по годині часу – це на початку. Якщо буде багато запитів, то ми будемо змінювати графік. Дві програми навчання індивідуально розроблені для кожної вікової категорії.\n\n– Будете допомагати порадами, наприклад, з харчуванням та спортом? Якісь додаткові курси?\n\n– Про харчування буде, це буде не про дієти, а саме про правильне харчування. Буде ораторське мистецтво, дефіле, стиль, позування, основи модельного бізнесу. Думаємо ще про хореографію. Основні уроки все ж будуть дефіле та позування, але будуть і інші напрямки. Наприклад акторська майстерність, коли я працювала в Індії, то там було багато TVC (ред. рекламні ролики), це коли ти маєш вміти не тільки позувати, але й показувати свої емоції.\n\n– На вашу думку, наскільки перспективна модельна сфера в Україні. Чи легко українкам/цям знайти роботу закордоном?\n\n– Ця сфера для українок та українців дуже актуальна. Майже на всіх модельних контрактах де я була закордоном, я зустрічала не тільки дівчат, але і хлопців з України. У нас дуже красива нація. Думаю, що зараз це актуально. Зараз важко з роботою, а якщо ти маєш змогу виїхати закордон і заробити гроші на контракті для своєї сімʼї, то я думаю, що це буде актуально. В Україні є модельний бізнес, але він не дуже розвинутий.\n\nЯ працювала з багатьма модельними агентствами в різних країнах світу, з якими досі підтримую зв’язок. Якщо я буду відправляти дівчат закордон від «U ARE MODEL», то тільки до перевірених агентств, або тих з якими я особисто працювала.\n\nЗазвичай я підписую контракти на два місяці, адже за цей час ти можеш зрозуміти, чи тобі подобається, чи тобі комфортно в агентстві та країні, чи тобі нормально по заробітку. Завжди легше продовжити контракт, ніж його розірвати.\n\n– В Україні триває війна, чи плануєте ви якось школою долучатися до допомоги?\n\n– Ми допомагаємо від самого початку війни, і будемо допомагати.\n\n«U ARE MODEL» у соціальних мережах:\n\nInstagram – https://www.instagram.com/u_are_model\n\nFacebook – https://www.facebook.com/profile",
    "Українське економічне диво. Роздуми Павла Шеремети про лібералізм, популізм і післявоєнну відбудову": "Напередодні OneMinuteConference-2022, що проходить за підтримки ЄБРР і уряду США та присвячена цього разу пошуку українського економічного дива, поговорило із засновником Києво-Могилянської бізнес-школи, відомим економістом Павлом Шереметою про те, що лежить в основі «економічних див» різних країн, як не переплутати лібералізм і популізм і де є ризик «звернути не туди» на шляху післявоєнного відновлення України.\n\nЩо лежить в основі будь-якого економічного дива?\n\n– Є три зовнішні й одна внутрішня умова. У нас до традиційних зовнішніх умов, які називають економісти, додається ще одна, про яку в цивілізованому світі вже навіть забули – контроль над своїми територіями, непорушність кордонів. Але з нашим терористичним сусідом, на жаль, це виходить чи не на перший план.\n\nОтже, повернення території – раз.\n\nПриєднуйтесь до нас в соцмережах!\n\nДруге: три чверті економічних чудес у світі базуються на прирості праці, причому необов’язково населення. Бо в Китаї, наприклад, населення не зросло. Але зросла кількість праці. Сотні мільйонів китайців (якщо брати 300 мільйонів, то це 6 Україн або 60 Словаччин) переїхали із західної частини Китаю в східну. З рисових полів у західній частині на заводи в східній. Вони працювали й на заході, але це була не дуже продуктивна праця. А на сході вони стали продуктивною працею. Мусульманські країни зростали кількісно. Наприклад, Малайзія, уряди якої я мав честь консультувати протягом кількох років. Коли я приїхав туди, там було 22 мільйони осіб, а зараз там вже 35 мільйонів. Тобто друга умова економічного дива – люди та зростання праці.\n\nІ третє – приплив капіталу. Бо диво потрібно фінансувати. Немає чудес без фінансування. Економісти погоджуються: щонайменше 25% ВВП мають складати інвестиції. Вони мають зростати. У Китаї зараз це 42%. У Сінгапурі – 50%. Лі Куан Ю – геніальний прем’єр-міністр, але ти нічого не зробиш без людей і без капіталу.\n\nПідписуйтесь на нас в Google News!\n\nЧетвертий чинник – внутрішній. Це продуктивність цієї землі, цих людей і цього капіталу. І це виводить на інновації та підприємництво. Тобто нічого Лі Куан Ю не зробив би без майже 3 мільйонів підприємливих китайців, малайців, індійців, що становлять населення Сінгапуру. Каха Бендукідзе навіть з усіма своїми чудовими реформами нічого не зробив би без підприємливих грузин. Утім, у Грузії треба робити більше. І в Україні треба більше робити.\n\nЦе схоже на те, як ми виграємо на полі бою. Бо нам усе ще бракує зброї, нам бракує людей. Але в нас є мотивація, ми ведемо війну інноваційно й підприємливо з тими обмеженими ресурсами, які в нас є. І це є запорука перемоги. І економічної так само. Дослідження показують, що підприємництво та інновації – це 80% усього економічного зростання. Але воно неможливе без трьох зовнішніх чинників, що я перерахував вище.\n\nНа що ми можемо розраховувати зараз? Ми не контролюємо 20 – 25% своєї території. Ми втратили велику частину людей і далі втрачаємо, на жаль. Я навіть не говорю про 25 – 45% інвестицій. Що в нас залишається? Підприємництво та інновації. Тож якщо розмірковувати, яким може бути український шлях економічного зростання, як порівняти зі стандартним, який враховує всі зовнішні чинники, то ми стандартний не обійдемо, бо це просто арифметика. Ми маємо спочатку спертися на арифметичні закони. А вже наша вища математика на основі цієї арифметики полягає в педалюванні підприємництва та інновацій. Для цього потрібен вищий рівень економічної свободи, але це вже інша тема.\n\nДе лежить межа між лібералізмом і популізмом?\n\n– Насправді популізм значно частіше асоціюється із соціалізмом, а не лібералізмом. Але візьмемо конкретний приклад – податкову реформу. Знизити податки й через це знизити вагу держави в економіці та в такий спосіб збільшити наявність грошей у приватного сектору – це лібералізм. Але якщо це не призводить до скорочення державних видатків, то це популізм. До того ж дуже небезпечний популізм. І навіть автори цієї реформи говорять, що принаймні в короткотерміновому часі, а економісти говорять, що й у середньотерміновому також, і в довготерміновому для таких країн, як-от Україна, доходи бюджету знизяться. У воєнний час цього не можна робити, якщо ми не скорочуємо державні видатки.\n\nВ Україні зараз дуже складна ситуація, оскільки 60% державних видатків сьогодні – це оборона. Їх не можна скорочувати. Їх треба збільшувати.\n\nЗ іншого боку, субсидувати, наприклад, газовий тариф чи електротариф для всього населення – це популізм. Але щось я не чую лібералів, що вони проти цього. Адже це небезпечно. Тож коли ти пропонуєш зниження податків, це виглядає як лібералізм. Але коли ти одночасно не пропонуєш зниження видатків, то це популізм.\n\nВ Україні така типова «українська» ситуація: ми хочемо суперкапіталістичні податки, але ми також хочемо соціалістичні видатки. Так не буває. Ви хочете для всіх субсидії на газ, щоб освіта була безплатною, охорона здоров’я була безплатною, щоб держава платила пенсії. Але не може бути одночасно суперкапіталістичних чи суперліберальних видатків. Це все соціалістичні речі. На соціалістичні речі треба соціалістичні податки. Крапка.\n\nТож якщо ви пропонуєте капіталістичні податки, мають бути капіталістичні видатки. Подивіться на черги людей, які зараз стоять в Англії, аби скористатися їхньою NHS (National Health Service), тобто медичною системою. Чому там черги? Бо держава не має грошей фінансувати стільки клінік. Тому вона не встигає задовольняти всі потреби та замовлення, які є в британців. І вони говорять, що потрібна реформа, щоб із цим щось робити. Можливо, збільшувати приватну медицину, бо NHS – це державна система. Ось де починаються проблеми між лібералізмом і популізмом.\n\nЯк виглядатиме правильний, а як не правильний шлях відновлення української економіки після війни?\n\n– Правильний шлях буде через економічну свободу. Ми за цим показником на 130-му місці у світі, ми передостанні у Європі, перед Білоруссю. Росія трохи вище за нас. Ми абсолютно не в тій компанії, у якій хочемо бути. Увесь Євросоюз, а такі країни, як-от Естонія, і поготів, у топі. Ми не витягнемо відбудову без економічної свободи.\n\nЯ щиро раджу людям, які щось говорять про план Маршалла, почитати, що таке оригінальний план Маршалла. Оригінальний план Маршалла був антикомуністичним, антисталінським планом відновлення й, цитую, «вільних інституцій, вільної економіки та вільної торгівлі». Що фактично є економічною свободою.\n\nТам навіть є такий кумедний момент. Вони поспішали його ухвалити в Конгресі США в 1948 році за 2 тижні до італійських виборів, бо боялися, що Тольятті, лідер італійських комуністів, переможе на виборах. Вони сказали Італії: ось гроші. Але якщо виберете комуністів, ви їх не отримаєте. За 2 тижні Італія не проголосувала за комуністів. Вона проголосувала за ринковиків, за лібералів, за консерваторів.\n\nКоли ми зараз в Україні говоримо, що нам щось профінансують – це неправильна думка. Хто профінансує? Держава американська профінансує? Це просто абсолютне нерозуміння, що таке план Маршалла за своєю глибокою суттю. Так, це був державний план, але на підтримку приватної економіки!\n\nА наша приватна економіка ледве дихає. Подивіться цифру повернення ПДВ у липні Це не державні гроші, це гроші підприємців. Гроші власників, це робочий капітал. Я розумію, чому держава не може їх повернути. Я розумію, у якій складній ситуації перебуває уряд. Але треба шукати шляхи. Ці гроші треба повернути приватному бізнесу, це їхні гроші. І податкова реформа на це мало впливає.\n\nЩо зробив Сергій Притула із залученням народних коштів на «Байрактари»? Наші глобальні партнери подвоїли його фандрейзинг. Але це була приватна ініціатива. І зараз їх десятки тисяч, сотні тисяч. І саме через це ми перемагаємо. Бо проти нас система, де рішення приймаються однією людиною. І ми бачимо, що це, на наше щастя, є неефективним, навіть попри перевагу в масштабах. Тож правильний шлях – дати економічну свободу та можливість людям самим залучати кошти.\n\nА неправильний шлях – це чекати, що гроші заливатимуться в Україну урядами чи ще кимось. До речі, зараз вони не заливатимуться. Бо у світі йдуть складні часи рецесії, грошей буде не так багато, вони коштуватимуть дорожче і їх бракуватиме. Очікувати, що хтось заливатиме гроші в Україну – занадто оптимістично. Або навіть утопічно. Але якщо українці почнуть залучати, у них це вийде, такі гроші є у світі. Вони дорогі, але вони є. Якщо ми перейдемо в більш мирні умови, то це всього-на-всього модель фондового ринку, якого в Україні не було й немає. Це взагалі неправильний шлях — відбудовувати країну без фондового ринку. Правильний шлях – робити це через фондовий ринок.\n\nЩе важливий момент: нам потрібно зберегти нашу політичну свободу, яка притаманна Україні та українцям. Бо після війни є небезпека узурпації влади. Так бувало раніше й в інших країнах, особливо в тих, що були економічно не вільні. Ризики зниження політичних свобод дуже великі. Керівництво країни, що виграє, є популярним, а популярне керівництво може виносити різні ідеї. І це категорично неправильний шлях! Бо обмеження політичних свобод завжди буде обмежувати економічну свободу. А правильний шлях – тільки розширювати й розвивати економічну та політичну свободи.\n\nДОВІДКА: 29 серпня на OneMinuteConference-2022 від MEREZHA за підтримки ЄБРР і уряду США відомі мислителі світу Френсіс Фукуяма, Ріта МакГрат, Валерій Пекар, Павло Шеремета та ще 6 провідних спікерів дадуть відповідь на питання «Як Україні стати новим економічним дивом?» 1 хвилина – 1 концентрована думка – 1 спікер.\n\nІнноваційний формат, який схвилював українських підприємців на першій OneMinuteConference-2020 за часів COVID-19. 12 тисяч підприємців почули ідеї Тома Пітерса, Алекса Остервальдера та сера Мартіна Соррелла.\n\nОтже, 10 хвилин – 10 концентрованих думок. Виступи доступні тільки 48 годин. Участь для всіх користувачів MEREZHA безоплатна, потрібно лише зареєструватися на подію (https://merezha.ua/dyvo).\n\nMEREZHA OneMinuteConference реалізована за підтримки ЄБРР і фінансування США в рамках Фонду сприяння малому бізнесу ЄБРР (інші донори: Італія, Корея, Люксембург, Норвегія, Швейцарія, Швеція, Японія та ТайваньБізнес — Фонд технічного співробітництва ЄБРР і США).",
    "Мобілізація жінок: як Кремль лякає українок та чи можливо перейняти ізраїльський досвід": "Мобілізація жінок: як Кремль лякає українок та чи можливо перейняти ізраїльський досвід\n\nСтрашилки про мобілізацію в Україні займають важливе місце в арсеналі російських пропагандистів ще від 2014 року. Якщо тоді українських чоловіків лякали “котлами” на Донбасі та хвилями мобілізації, то від початку повномасштабної війни взялися за жінок, яких намагаються перелякати “повістками”.\n\nНа жаль, кремлівським ІПСО сприяють і невдачі у комунікаційній політиці українських чиновників.\n\n“Розхідний матеріал для Зеленського”\n\nУкраїнська влада хоче мобілізувати жінок на війну з Росією, адже чоловіки на фронті вже закінчуються. Такий наратив минулого тижня почали масово поширювати російські пропагандистські ЗМІ. Фронтменом цієї інформаційно-психологічної кампанії став спікер Державної думи РФ В’ячеслав Володін. 5 вересня через свій Telegram-канал російський чиновник звернувся до українських жінок, закликаючи їх за першої нагоди покидати країну.\n\n“Вашингтон і Брюссель вимагають від Зеленського вести війну до останнього українця. Для них і жінки – всього лише розхідний матеріал. Дружина Зеленського за кордоном. Так само, як і дружини українських олігархів. Їх, звісно, це нововведення не торкнеться”, – написав Володін і додав, звертаючись до українських жінок: “Все це закінчиться мобілізацією і вас відправлять на забій”.\n\nУ пості керівника російського парламенту – одразу кілька пропагандистських меседжів. Це і несамостійність української влади (не Зеленський хоче мобілізувати жінок, він – лише маріонетка Заходу), і озвучена Путіном теза про “війну до останнього українця”, і протиставлення “простих” українців і олігархів.\n\nЦікаво те, наскільки оперативно відреагували російські служби інформаційно-психологічних операцій на інформаційний привід. 4 вересня Національна суспільна телерадіокомпанія України взяла коментар у юриста Міністерства оборони Володимира Смілки з проханням роз’яснити правила військового обліку для жінок після 1-го жовтня. У цей день мало сплинути відтермінування дії наказу оборонного відомства, виданого минулого року. У жовтні 2021 року міністерство розширило перелік професій, з якими жінки мають ставати на військовий облік. Всього туди внесли 14 спеціальностей. Юрист пояснив, що після 1-го жовтня представниці цих професій стануть військовозобов’язаними і на них будуть розповсюджуватися ті самі обмеження, що й на чоловіків в умовах воєнного стану. Зокрема, йдеться про заборону виїзду за кордон без дозволу територіального центру комплектування та соціальної підтримки (так в Україні називаються колишні військкомати).\n\nОстання заява – про можливу заборону виїзду за кордон – викликала ажіотаж в українських ЗМІ та соцмережах. Ввечері 4 вересня низка провідних видань – спочатку українських, а слідом – російських, опублікували цю новину з посиланням на слова юриста.\n\nРеакція спікера Держдуми РФ була оперативною. Вже о 8-й ранку 5 вересня він опублікував пост. Далі інформаційну хвилю понесли інші російські пропагандистські ресурси.\n\nФейкові повістки, “накази” Генштабу та цитати анонімів\n\n/ Shutterstock\n\nСхоже, що до 1-го жовтня російські фахівці з ІПСО готувалися заздалегідь. Ще у перших числах вересня в російських Telegram-каналах поширювали фейк нібито про роздавання повісток жінкам у Харкові. Мовляв, у місті вже “не залишилось чоловіків”, а Збройним силам України бракує особового складу. Керівник Головного управління Національної поліції в Харківській області Володимир Тимошко назвав це повідомлення “нісенітницею”.\n\nЩе раніше, на початку липня, російські Telegram-канали активно поширювали фото повістки, яку нібито вручили жительці українського Миколаєва. Фото нібито виклала росіянка, сестра якої живе в Україні.\n\n“Масштаб безумства з кожним днем росте. Зранку сестра мені надсилає фотку повістки – хочуть, щоб вона завтра з’явилась у військкомат. Всучили просто біля порогу”, – цитують нібито слова росіянки, чию сестру в Україні хочуть мобілізувати до армії.\n\nЦю новину розповсюдили і російські ЗМІ. На фейк був змушений відреагувати навіть Центр протидії дезінформації при РНБО України. Там зазначили, що жінкам в Україні повісток не вручають. Фейковий же документ, який поширювали російські пропагандисти, оформлений не так, як справжні повістки, крім того – містить низку грубих орфографічних помилок, які викривають незнання автором української мови (“лінія видризу”, “війсковий комісар”). Місяцем раніше Центру протидії дезінформації довелось так само спростовувати інший фейковий документ – поширений через російські ЗМІ так званий “наказ Генерального штабу ЗСУ” про мобілізацію жінок віком від 18-ти до 60-ти років. Автор підробки, схоже, хотів видати себе, адже у псевдонаказі йдеться про постановку жінок на військовий облік до 31 червня 2022 року, тоді як у червні – 30 днів.\n\nВзагалі лякалки про так звану “мобілізацію українських жінок” – дуже популярні в російських пропагандистів. Ось лише деякі з фейкових новин за останні місяці (цікаво те, як пропагандисти конструюють “інформприводи”):\n\n- Інформаційне агентство “URA.RU”. Новина від 30 червня 2022 року “Українки покидають країну через чутки про мобілізацію жінок”. У новині наведена одна анонімна цитата з жіночого інтернет-форуму, яка нібито свідчить про “масові настрої” серед українок;\n\n- Інформаційне агентство “EA Daily”. Новина від 18 серпня 2022 року “На Україні восени військкомати почнуть відловлювати жінок-уклоністок”. Видання цитує народного депутата Верховної Ради України Федора Веніславський, який розповідає про взяття на облік жінок певних спеціальностей. “Від себе” пропагандисти додають, що втрати ЗСУ в російсько-українській війні в особовому складі складають не менше 200 тисяч лише загиблими;\n\n- Газета “Наша версия”. Стаття від 18 серпня 2022 року “Шагом марш, бабоньки!” З посиланням на неназваних “депутатів Верховної Ради” повідомляють, що українські військкомати отримали завдання “поставити під рушницю” півмільйона жінок. Окремих “жіночих батальйонів” не буде, служитимуть чоловіки та жінки разом, – уточнює видання.\n\nСкандали зі взяттям жінок на військовий облік\n\nБудь-яка масова мобілізація на військову службу, так чи інакше, викликає напругу в суспільстві. Це – одна з причин, чому Кремль наразі не готовий розпочати загальну мобілізацію в Росії, обмежуючись прихованими і частковими мобілізаційними заходами. Російські служби ІПСО намагаються посилити цю напругу в Україні. Крім жінок, лякають і чоловіків (зокрема, розповідями про катастрофічні втрати ЗСУ), а у грудні минулого року російські ЗМІ розповсюджували фейк про можливу мобілізацію дітей в Україні для відбиття російського нападу. Такі інформаційні провокації наразі не мають великого ефекту через консенсус, який існує всередині українського суспільства. Переважна більшість українців усвідомлює необхідність оборони держави від зовнішнього агресора та готова до неминучих в умовах війни жертв.\n\nЦинізм же росіян, як завжди, вражає. Адже від лютого 2022 року підконтрольна Кремлю окупаційна влада так званих “ДНР” і “ЛНР” проводять примусову мобілізацію на окупованих територіях Донецької та Луганської областей України. За даними правозахисників з громадської організації “Східна правозахисна група”, станом на кінець квітня до лав підрозділів псевдореспублік мобілізували понад 100 тисяч чоловіків. З них приблизно 23 тисячі – загинули. Існує багато підтверджень, у тому числі – з відео, проведення окупантами рейдів у містах Донбасу з метою “відловлювання” чоловіків. А також – кепського оснащення та озброєння підрозділів із мобілізованих, через що вони і зазнають великих втрат.\n\nУ травні ватажки “ЛДНР” поінформували керівників підприємств на території псевдореспублік про необхідність “звірити дані” жінок певних спеціальностей. Українські ЗМІ тоді повідомляли, що окупанти мають намір примусово мобілізувати і жінок на окупованих територіях. Проте наразі, за наявними даними, до цього не дійшло.\n\nВарто зазначити, що представники української влади, зокрема – Міністерства оборони України, цього разу, як і минулого – в грудні 2021 року – допустили прорахунки у комунікації з громадянами. Наприкінці минулого року також виник скандал, коли у ЗМІ оприлюднили наказ Міноборони про взяття жінок на військовий облік. Документ був виданий у жовтні та мав набути чинності 17 грудня. Проте наказ навіть не був опублікований на сайті відомства. З’ясувалось, що у самому міністерстві не можуть чітко роз’яснити, як саме відбуватиметься процедура взяття на облік. Не одразу пояснили і те, що взяття на облік не означає призову на військову службу. Провалом у комунікації скористалась російська пропаганда, що вже тоді просувала тезу “Зеленський хоче відправити українських жінок на забій”.\n\nЗрештою, дію наказу відтермінували до 1-го жовтня 2022-го року. 28 грудня заступниця міністра оборони України Ганна Маляр запевнила, що впродовж року міністерство розробить низку документів, які зроблять процес військового обліку для жінок зрозумілим, прозорим і максимально зручним. Проте з наближенням нової дати минулорічний скандал повторився, хоч цього разу і був швидше локалізований, коли громадянам дали необхідні роз’яснення.\n\n10 вересня міністр оборони України Олексій Резніков повідомив, що підписав наказ про відтермінування військового обліку для жінок ще на рік – до 1-го жовтня 2023-го. Урядовець пояснив, що таким чином вирішив “зняти напруженість”. Він додав, що впродовж найближчого року не діятиме і обмеження на виїзд за кордон для військовозобов’язаних жінок, попри воєнний стан. Ще раніше, 5 вересня, Комітет Верховної Ради з питань національної безпеки та оборони схвалив законопроект, поданий Міноборони, що передбачає постановку жінок на військовий облік виключно на добровільних засадах.\n\nГенеральний штаб Збройних сил України, своєю чергою, ще в липні заявляв, що військові частини ЗСУ та інших військових формувань вже збільшені до штатів воєнного часу. Потреби у суттєвому збільшенні кількості жінок на військовому обліку – немає.\n\nЖінки в ЗСУ: медики, зв’язківці, снайпери\n\nВійна в Україні / фото UNIAN\n\nВ українській армії наразі служить понад 50 тисяч жінок. Про це повідомили 9 вересня у відеоролику, який оприлюднила ініційована президентом Володимиром Зеленським платформа United24. Зазначається, що 37 тисяч жінок є військовослужбовицями, ще 13 тисяч – працюють в армії на цивільних посадах. Військові завдання на передовій виконує приблизно 5 тисяч жінок, з них більше тисячі – жінок-офіцерів.\n\nВсі жінки в українській армії проходять службу добровільно або за контрактом. Від 24 лютого жодна українка не була мобілізована до війська, як раніше – після 2014 року, – заявила на початку липня заступниця міністра оборони Ганна Маляр. За її словами, більшість жінок обіймають посади медичного персоналу, підрозділів зв’язку, морально-психологічного забезпечення, діловодів, бухгалтерів і кухарів. У ЗСУ залишається потреба у жінках – фахівцях з медицини, радіотехніки та харчових технологій.\n\nЖінки-медики добровільно йдуть на військову службу – розповідають лікарі з військового містечка у Володимирі Волинської області України. Дівчата зараз перебувають у Литві – приїхали для обміну досвідом.\n\n“Хто з медиків хотів добровільно служити – вони пішли служити. Хто залишився – просто працює на своїх місцях. Ніякого примусу немає, – розповідає акушер-гінеколог Іванна Давидюк. – Ми працюємо в військовому містечку – дуже багато військових, багато зі сходу України вже після лікування. До нас прибувають на реабілітацію психологічну, фізичну. Тому нам казали: “Якщо залишаєтесь – будьте насторожі, будьте на місцях. Тому що можете знадобитися”. Бойова готовність є, тому що є загроза з Білорусі”.\n\nЖінки також розповіли, що за потреби готові піти на передову – надавати медичну допомогу українських солдатам. Але наразі такого рішення ще не ухвалили.\n\n“Якби не було дітей – я була б теж там. А так поки є двоє маленьких дітей – я несу за них відповідальність”, – каже лікар-реабілітолог Ірина Панасюк.\n\n“У мене були такі думки, – додає Іванна Давидюк. – Але лікарі мені казали: “Іванко, зачекай. Якщо буде бракувати людей, ти будеш знати. Йде багато хлопців, військкомати забиті, не поспішай”. Це трохи пригальмувало. Тому ще не пішла. Ми працюємо на місцях, платимо податки і допомагаємо фінансово. Поки – це наша робота”.\n\nДо початку повномасштабної війни в українській армії було 22% жінок – це один із найвищих показників у Європі. Ще у 2018 році в Україні з’явилась перша жінка-генерал – генерал-майор медичної служби Людмила Шугалей. У країнах НАТО перша жінка з генеральським званням з’явилась також у 2018 році – у Словенії. У серпні торік командувачка Медичних сил ЗСУ Тетяна Остащенко стала першою жінкою, що отримала звання бригадного генерала.\n\n“Українські жінки нарівні з чоловіками боронять рідну землю й виконують найскладніші завдання”, – заявляв президент України Володимир Зеленський вже після початку повномасштабного російського вторгнення. У згаданому сюжеті United24 згадується, що багато жінок стали професіоналами своєї справи, опановуючи бойові спеціальності – танкісток, кулеметниць, снайперок. У квітні мережу облетіло відео бойової роботи дівчини-навідниці самохідної артилерійської установки “Гвоздика”, що вправно вела вогонь по російських окупантах. Журналісти знайшли героїню відео – 23-річну Тетяну Чубар з Конотопа Сумської області. На її рахунку – десятки знищених ворожих цілей.\n\nЖінок ніхто не відправляє “на забій”, навпаки – дуже цінують, – запевняє Олена Сороченко – волонтерка та заступниця директора Департаменту освіти та науки Запорізької обласної військової адміністрації.\n\n“Жінок в українській армії дуже мало. Якщо туди потрапляє жінка – її практично носять на руках. Цінують жінку та цінують її життя. Що стосується мобілізації жінок – жінки йдуть в армію лише добровільно в Україні. Я вам скажу про себе, що я теж перебуваю в резерві, але на сьогодні мене ніхто не призвав без мого бажання”, – каже Олена Сороченко.\n\nЧиновниця додає, що наразі сама проходить навчання на військовій кафедрі. Після її закінчення – може підписати контракт із ЗСУ, якщо матиме таке бажання. За словами Олени Сороченко, поступити на військову кафедру її мотивували поїздки на передову. Серед її однокурсниць також є жінки.\n\n“Я добровільно пішла навчатися на військову кафедру вищого навчального закладу. Наразі я курсант, закінчую через два роки, отримаю офіцерське звання і потім буду вирішувати, чи йти мені в армію служити – підписувати контракт, чи це буде просто для мене офіцерське звання”.\n\nЯк і тисячі українок, жінка займається волонтерством. Розповідає, що для чоловіків, яких на передовій переважна більшість, турбота з боку жінок – дуже важлива.\n\n“Неважливо, що ми туди привозимо. Важливо те, що ми про них пам’ятаємо, піклуємося, привозимо для них частинку дому. Коли я бачу очі наших хлопців – це провокує мої поїздки далі й далі. Я знаю, що мене там чекають”, – розповідає Олена Сороченко.\n\nМожливі варіанти для України: ізраїльська та норвезька моделі\n\nОбов’язкова військова служба для жінок наразі є у чотирьох країнах світу. Це – Ізраїль, Північна Корея, Малайзія та Норвегія. Ізраїльська армія – мабуть найвідоміша своєю гендерною рівністю. В Ізраїлі призову до армії підлягають всі громадяни віком від 18-ти років. Ізраїльтянки служать нарівні з чоловіками у сухопутних військах, в авіації та на флоті. Проте найбільше дівчат – в артилерії та серед прикордонників. Щоправда, термін служби коротший ніж у чоловіків на рік і складає два роки.\n\nНорвегія – це перша країна НАТО, де до армії призивають жінок. Таку норму норвезький парламент схвалив у 2013 році. А у 2016-му – відбувся перший призов, під який потрапили дівчата 1997-го року народження. Всі жінки віком від 19-ти до 44-х років перебувають на військовому обліку. Термін служби для жінок складає від семи до 19-ти місяців.\n\nПісля початку російського вторгнення Україну почали часто порівнювати з Ізраїлем. На думку багатьох оглядачів, українцям треба переймати багато чого з ізраїльського досвіду. Адже військове протистояння з Росією може тривати десятиліттями, навіть після деокупації всіх українських територій.\n\n“Потрібно, щоб кожен знав військову справу. Це моя особиста думка. Я була в Ізраїлі, бачила жінок-військових. І я розумію, що правильно було б навчити всіх, у тому числі жінок, захищати свою країну”, – вважає представниця Запорізької ОВА Олена Сороченко.\n\nПоки що, незважаючи на прогрес у питанні гендерної рівності, Українська держава віддає перевагу моделі обмеженого залучення жінок до Збройних сил. Під час війни тягар участі у бойових діях переважно покладений на плечі чоловіків. У той же час, українські жінки виконують не менш важливу роль – піклування про дітей, майбутнє покоління. Останні успіхи української армії на фронті демонструють те, що вдалий контрнаступ та деокупація значних територій можливі і без багатократного нарощування чисельності війська. А ось перед російським керівництвом питання запровадження загальної мобілізації постає як ніколи гостро.\n\nСтатті з циклу \"Факти ЛРТ. Україна\" публікуються в рамках міжнародної програми MediaFit, що фінансується Європейським Союзом, для підвищення інформаційної стійкості регіонів України. Вміст матеріалу є виключною відповідальністю ЛРТ та авторів і не обов'язково відображає думку Європейського Союзу."
}