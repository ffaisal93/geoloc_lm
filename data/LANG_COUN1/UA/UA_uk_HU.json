{
    "Угорщина не підтримає жодних санкцій проти Росії у сфері атомної енергетики - Сійярто": "Угорщина не підтримає жодних санкцій Європейського Союзу проти Росії, які можуть перервати постачання ядерної енергії.\n\nПро це заявив міністр закордонних справ Угорщини Петер Сійярто, пише \"Європейська правда\" із посиланням на Bloomberg.\n\n\"Ми ніколи не підтримували та ніколи не підтримуватимемо жодних санкцій, які ставлять під загрозу наші ядерні інвестиції, прямо чи непрямо\", — сказав Сійярто у Міжнародному агентстві з атомної енергії у Відні.\n\nЗа його словами, Угорщина буде проти санкцій проти Росії, які вплинуть на інженерні, будівельні та інформаційні технології, необхідні для реактора поблизу міста Пакш.\n\nКонтрольований державою російський атомний гігант \"Росатом\" уклав контракт на будівництво нового реактора в Угорщині, який, як очікується, почне працювати до 2030 року.\n\nСійярто додав, ЄС \"вже рухається до рецесії\" після того, як санкції порушили ланцюжки постачання енергії зі сходу на захід. За його словами, новий реактор, будівництво якого, як очікується, розпочнеться наступного року, потрібен для \"захисту нашого суверенітету\".\n\nРаніше Сійярто заявив, що європейські інститути своїми діями нібито перешкоджають співпраці Будапешта й Москви в межах атомної електростанції \"Пакш\".\n\nВІДЕО ДНЯ\n\nНагадаємо, Сійярто став єдиним міністром із країн ЄС, який зустрівся із главою МЗС РФ Сєргеєм Лавровим на Генасамблеї ООН. Після переговорів він заявив, що не підтримує нових санкцій Євросоюзу.",
    "Угорщина та Кіпр проти швидкого обмеження цін на російську нафту в ЄС – ЗМІ": "Щонайменше дві країни Європейського Союзу – Угорщина та Кіпр – висловилися проти обмеження ціни на нафту з Росії разом із країнами \"Групи семи\", що, найімовірніше, відтермінує її запровадження.\n\nЯк повідомляє \"Європейська правда\", про це з посиланням на поінформованих співрозмовників пише Bloomberg.\n\nЗа даними агенції, протягом вихідних представники Європейської комісії зустрілися з послами країн ЄС, щоб обговорити новий пакет санкцій проти Росії у відповідь на проведення \"референдумів\" на тимчасово окупованих територіях України.\n\nЗазначається, що сторони досягли згоди щодо обмеження експорту до Росії електроніки, яка використовується для виробництва зброї – цей крок було названо ефективним, особливо на тлі часткової мобілізації в РФ.\n\nВодночас щодо граничної ціни на російську нафту такої згоди немає. Так, ті члени ЄС, які домоглися для себе обмежень у нафтовому ембарго, просять звільнити з-під дії граничної ціни російську нафту, яку вони імпортуватимуть.\n\nКрім того, Греція, Кіпр і Мальта, які заробляють на морських перевезеннях, можуть просити про відповідні винятки в санкційному режимі, вважають співрозмовники Bloomberg.\n\nГранична ціна на нафту має бути погоджена в ЄС до 5 грудня – саме тоді країни \"Групи семи\" планують запровадити аналогічний захід на своїх національних рівнях.\n\nНагадаємо, Брюссель підтвердив, що починає підготовку восьмого пакета санкцій проти Російської Федерації за агресивну війну проти України.\n\nРаніше повідомлялося, що ЄС може ухвалити новий пакет санкцій проти Росії вже 6-7 жовтня, коли відбудеться засідання Європейської ради, а Європейська комісія внесе відповідні пропозиції вже цього тижня.",
    "Угорщина – Італія коли і де дивитись трансляцію матчу": "У понеділок, 26 вересня, збірна Італії у матчі п’ятого туру Ліги націй зіграє із національною командою Угорщини. Матч Угорщина – Італія відбудеться у Будапешті на стадіоні Пушкаш Арена. Початок матчу Угорщина – Італія о 21:45. Sport Arena розповідає все, що треба знати про онлайн відеотрансляцію матчу шостого туру Ліги націй Угорщина – Італія.\n\nДе дивитися онлайн відеотрансляцію Угорщина – Італія у прямому ефірі\n\nУ понеділок, 26 вересня, матч шостого туру Ліги націй Угорщина – Італія пряму онлайн-відеотрансляцію можна буде побачити і в Україні. Трансляція матчу Угорщина – Італія буде доступна на платформі Мегого. З сезону 2020/21 сервіс Мегого пропонує трансляції матчів Ліги чемпіонів та Ліги Європи. Та й загалом, усі провідні клуби та турніри світу представлені на платформі.\n\nТакож матч шостого туру Ліги націй Угорщина – Італія можна переглянути на платформі «Воля ТБ» у різних пакетах.\n\nА слідкувати за подіями матчу шостого туру Ліги націй Угорщина – Італія ви зможете у текстовій онлайн трансляції Sport Arena, яка буде доступна на нашому сайті починаючи з 21:00.\n\nЦентральний матч дня, в якому визначиться переможець Групи 3 Дивізіону А. Угорщина, якій усі пророкували роль ягня на закланні у групі смерті, зараз випереджає Італію на два очки і їй достатньо не програти вдома, щоб вперше опинитися у півфіналі Ліги націй.\n\nУгорці не програли у семи з восьми останніх матчів на своєму полі – п’ять перемог та дві нічиї. При цьому в Лізі націй угорці зазнали лише однієї поразки – якраз від Італії. Та й загалом у особистих зустрічах перевага на боці італійців: 17 перемог за дев’яти нічиї та восьми поразок.\n\nНа думку букмекерів, Італія – фаворит матчу. Ставки на перемогу Італії приймаються з розрахунку 1х2.04, тоді як коефіцієнт на виграш Угорщини 1х4.34. Нічия йде з коефіцієнтом 3.25.",
    "Орбан – це не вся Угорщина. Чому важливо відрізняти угорську владу від народу": "Після початку російського вторгнення в Україні часто згадують Угорщину як приклад держави, що перетворилася на лобіста ідей РФ у Європі. Це справді має підстави. Уряд Орбана, який контролює більшість медіа в Угорщині, проводить антиукраїнську кампанію та намагається використати війну в Україні, щоб виправдати економічні проблеми.\n\nНаслідок цього – результати соцопитувань, які відверто вражають.\n\nОднак Угорщина не однорідна. Чимало угорців знають правду про російсько-українську війну і не приховують цього. А відповідальність за антиукраїнську пропаганду однозначно несе саме влада, а не народ Угорщини.\n\nЩоби проілюструвати це, \"Європейська правда\" публікує український переклад одного зі звернень, яке мають виголосити угорці, що зберуться 6 вересня на мітинг перед посольством РФ у Будапешті.\n\n* * * * *\n\nШановні угорці, шановні жителі Будапешта!\n\nЯ – угорець, який постійно проживає в Києві, де і сьогодні була повітряна тривога через російські ракети. Звертаюся до вас як угорець і як громадянин України та сподіваюся, що ви зрозумієте мене, оскільки Будапешт є інтелектуальним виразником і культурним центром загальноугорської ідеї.\n\nРосія варварськи напала на Україну ще навесні 2014 року, незаконно окупувавши та анексувавши Крим і частину Донбасу.\n\nА на світанку 24 лютого цього року загарбницька російська армія варварськи перетнула кордон також у північно-східній і південній частинах України, піддавши ракетно-бомбовим ударам столицю Київ та багато інших міст та сіл. Росіяни окупували околиці Києва протягом більш ніж місяця. Вони вчиняли на окупованій території безліч звірств, вбиваючи та ґвалтуючи невинне мирне населення. У місті Макарів на Київщині та у його околицях, де розташований мій заміський сімейний будинок, росіяни-варвари практично знищили 70 відсотків квартир і будинків мирних мешканців. Понад дві тисячі мирних жителів були вбиті, 10 тисяч людей залишилися без даху над головою, а їхні помешкання були повністю зруйновані.\n\nЦе – те, до чого призводить діяльність так званого \"русского мира\".\n\nАле Україна не здається.\n\nГероїчний український народ, невіддільною частиною якого є угорці, що проживають на Закарпатті та в інших частинах України, продовжує Вітчизняну війну за свою незалежність.\n\nУкраїнці різних національностей відкидають відновлення Радянського Союзу, захищаючи тим самим усю Європу.\n\nЄ один шлях, як досягти миру в Україні.\n\nДля цього російські завойовники та агресори мають якомога швидше піти з території моєї держави, залишивши Україну в кордонах, гарантованих меморандумом, підписаним у Будапешті 5 грудня 1994 року.\n\nЦей документ, що відтоді відомий за назвою \"Будапештський меморандум\", підписала також Росія, запевнивши Україну, що в обмін на її відмову від ядерної зброї Москва бере на себе зобов’язання \"утримуватися від погроз чи використання сили проти територіальної цілісності чи політичної незалежності України\". Росія повністю порушила взяті на себе міжнародні зобов’язання, підступно атакувавши мирну Україну.\n\nНа жаль, я не часто чув від чинного уряду Угорщини заяви про те, як змусити Росію припинити її агресивні, варварські, завойовницькі зусилля та відновити повну територіальну цілісність України.\n\nЗалишається тільки сподіватися – хоча я бачу мало шансів, – що згодом чинна угорська влада знайде можливість повністю підтримати Україну, як це роблять практично всі інші європейські держави, від Великої Британії до Польщі.\n\nІ хоча угорське керівництво часом наголошує, що допомагає Україні, я у відповідь наведу лише один факт: \"маленький\", але щедрий Люксембург із 600 тисячами жителів, у 40 разів менший за Угорщину, вже надав Україні на порядок більше допомоги, ніж угорський уряд.\n\nБажаю вам у Будапешті ніколи на власному досвіді не відчути, що таке ракетний обстріл чи бомбардування, ніколи не чути під своїми вікнами тріскоту кулеметів чи бою танків, які на власні очі бачили та на власні вуха почули українські угорці.",
    "Угорщина – більше не демократія. Але чи матиме це наслідки для Орбана?": "15 вересня 2022 року Європейський парламент більшістю голосів проголосував за \"проміжну\" доповідь та закликав Раду ЄС визначити \"наявність реального ризику серйозного порушення Угорщиною цінностей, на яких заснований Євросоюз\", згідно зі статтею 7 Договору про ЄС.\n\nІншими словами, Європарламент звернувся до керівництва Євросоюзу з вимогою нарешті запровадити проти уряду Віктора Орбана суворі санкції за порушення базових цінностей Європейського Союзу. Бо насправді це порушення вже є і ситуація лише погіршується.\n\nУтім, чотири роки тому європейські депутати вже вимагали те саме, але реальних дій від Ради ЄС так і не дочекалися. Не факт, що щось зміниться і нині.\n\nАле \"тривожних дзвіночків\" для Орбана лунає дедалі більше.\n\nПро те, як обговорювали покарання угорської влади, зі Страсбурга для \"Європейської правди\" розповідає Тетяна Висоцька.\n\nПорушення усього, що можливо\n\n\"Антиугорську\" доповідь Європейський парламент ухвалив абсолютною більшістю голосів: 433 – \"за\", 123 – \"проти\" та 28 утрималися.\n\nЦя доповідь офіційно називається проміжною (interim), тому що майже аналогічний документ вже був затверджений Європарламентом рівно чотири роки тому, 12 вересня 2018 року.\n\nТоді Європарламент чітко визначив 12 сфер, за якими Будапешт не відповідає європейським цінностям та нормам (цей перелік хоч і довгий, але його варто опублікувати).\n\nПо суті, йдеться про те, що Угорщина Орбана порушує усі основоположні цінності ЄС.\n\nУ переліку:\n\n– робота конституційної та виборчої систем;\n\n– незалежність судової влади та інших установ і права суддів;\n\n– корупція та конфлікти інтересів;\n\n– конфіденційність і захист даних;\n\n– свобода слова, включно з плюралізмом ЗМІ;\n\n– академічна (наукова) свобода;\n\n– свобода віросповідання;\n\n– свобода об’єднань;\n\n– право на рівне ставлення, включаючи права ЛГБТ+;\n\n– права меншин, включаючи ромів і євреїв, і їхній захист від мови ворожнечі;\n\n– права мігрантів, шукачів притулку та біженців;\n\n– економічні та соціальні права.\n\n\"Відтоді ситуація драматично погіршилась\", – констатувала авторка доповіді, депутатка Європарламенту від Франції (фракція \"Зелені – Європейський вільний альянс\") Гвендолін Делбос-Корфілд, під час пресконференції у ЄП в середу, 14 вересня 2022 року.\n\nЗа чотири роки Угорщина стала далі від демократії за кожним з наведених вище пунктів.\n\nІ справді, якщо порівняти стару та нову доповіді, структура і опис проблем лишаються однаковими, але за кожною європейською цінністю, якій, на думку Європарламенту, суперечить політика Орбана, додалися нові приклади порушень та посилання на затверджені документи європейських інституцій, які критикують дії офіційного Будапешта.\n\nТобто все це – не новина для Брюсселя. Сповзання Орбана геть від демократії увесь ЄС спостерігав усі ці роки.\n\nУгорщина більше не є демократичною державою, переконані європейські депутати.\n\n\"Відсутність рішучих дій ЄС сприяла розпаду демократії, верховенства права та фундаментальних прав в Угорщині\", – стверджується у доповіді.\n\n\"Під час підготовки цієї доповіді 5 із 7 політичних груп Європейського парламенту погодилися дати назву тому, чим зараз є угорський режим – ми домовилися назвати його гібридний режим виборної автократії, – розповіла Гвендолін Делбос-Корфілд. – Це значить, що одна з 27 держав Європейського Союзу точно більше не є повністю демократією. І тепер з цим має працювати Рада Європейського Союзу\".\n\nЧого хоче Європейський парламент?\n\nВід 12 вересня 2018 року офіційно вважається, що Європейський парламент запустив проти Угорщини процедуру згідно зі статтею 7 Договору про Європейський Союз.\n\nЦя стаття стверджує: у разі наявності чітко визначеного ризику серйозних порушень державою-членом ЄС основоположних цінностей (а це – свобода, демократія, рівність, верховенство права і повага до людської гідності та прав людини, включно з правами меншин) вказана держава може бути позбавлена певних прав у ЄС – аж до позбавлення права голосу в європейських інституціях (у Раді ЄС та Європейській раді).\n\n\"Європейська правда\" вже детально пояснювала, як саме ЄС може покарати Угорщину, детальніше читайте у статті \"Коли ЄС зможе позбавити права вето антизахідний уряд Орбана\".\n\nЯкщо коротко: рішення про запровадження санкцій та навіть про початок імплементації механізму ст. 7 має прийняти Рада ЄС, тобто усі держави Євросоюзу разом.\n\nПерший крок – визнання небезпеки порушення або факту порушення цінностей ЄС в Угорщині однією третиною голосів. Далі потрібне майже одностайне голосування у Раді ЄС, 26 з 27 голосів (усі держави, крім Угорщини, мають дати принципову згоду на санкції). А вже після того – у разі, якщо держава-порушник не виправляється, – обираються санкції, і на цьому етапі одностайність вже не потрібна.\n\nТому Орбану достатньо залучити принаймні одну державу на свій бік – і процедуру не можна буде розпочати у принципі.\n\nЧерез складну процедуру і потребу в одностайності результативне голосування вважають непевним чи й взагалі малореальним.\n\nАле Європарламент наполягає: Рада ЄС все одно повинна принаймні розпочати процедуру і довести до визнання того, що Угорщина є державою-порушником європейських цінностей.\n\nА якщо потім порушника не вдасться провести через всю процедуру статті 7, це ставить під сумнів саме існування Європейського Союзу як чесної демократичної інституції, вважають євродепутати.\n\n\"Ми підійшли до кінця нашої роботи. Я не бачу, що ми можемо зробити ще\", – констатує Гвендолін Делбос-Корфілд. І з сумом констатує: якщо ще через чотири роки доведеться готувати нову аналогічну доповідь, це означатиме, що \"Євросоюзу більше не існує\".\n\nЩо далі?\n\nОтже, Європарламент свою справу зробив. Навіть повторив її вдруге.\n\n\"Ця доповідь була потрібна... Раді ЄС був необхідний документ з оновленими даними, – розповіла Гвендолін Делбос-Корфілд. – Тепер вони мають інструмент, який можуть використати повністю\".\n\n\"Ми не маємо повноваження встановлювати дедлайни Раді ЄС\", – констатує автор доповіді.\n\nПроблема в тому, що дедлайн таки є: це дата початку головування Угорщини у Європейському Союзі (липень-грудень 2024 року). Адже з того моменту – і про це також говорять вголос у Європейському парламенті – Угорщина та уряд Орбана, якщо він ще буде при владі, отримають реальні інструменти для стримування та створення перешкод будь-яким розслідуванням своїх порушень європейських цінностей.\n\nІ крім того, головування у Раді ЄС держави, що точно не є демократією – це нонсенс.\n\nХоча всі розуміють, що шанси на успіх зараз невисокі.\n\nЯвна неспроможність європейських інституцій привести в дію механізми статті 7 вимагає інших, більш гнучких санкційних рішень для тиску на Угорщину.\n\nНаприклад, за допомогою інструментів, які є в повноваженнях Європейської комісії.\n\nПід час проголошення програмної промови про стан справ у ЄС у Європарламенті, президентка Єврокомісії Урсула фон дер Ляєн прямо натякнула, що фінансування держав Євросоюзу, які становлять загрозу для демократії, може бути заморожене.\n\n\"Ми повинні боротися за наші демократії. Щодня… Ми й надалі будемо наполягати на незалежності суду. Ми також захистимо наш бюджет через механізм відповідності\", – заявила вона.\n\nА ще – анонсувала плани з оновлення законодавства щодо корупції, зокрема, включення корупції до режиму санкцій із захисту прав людини. \"Якщо ми хочемо заслуговувати на довіру, коли просимо країни-кандидати зміцнювати свої демократії, ми також повинні викорінити корупцію вдома\", – наголосила фон дер Ляєн.\n\nУ цих словах експерти відразу побачили незавуальовану погрозу Угорщині. І справді, саме зараз Єврокомісія як ніколи близька до того, щоб суттєво скоротити фінансування Будапешта через його постійні порушення у сфері верховенства права та неповагу до євроцінностей.\n\nДнями Єврокомісія збирається звернутися до Ради ЄС з відповідною пропозицією.\n\nАле чи здійсняться ці плани, невідомо. Останніми тижнями в Угорщині усвідомили небезпеку залишитися без грошей і почали робити \"правильні заяви\". Зокрема, про підготовку пакета відповідних реформ і навіть готовність утворити антикорупційну агенцію.\n\nОтже, не можна виключити, що Рада ЄС, попри вимоги Європарламенту та Єврокомісії, знову продовжить намагатися домовитися з Угорщиною, не йдучи на загострення.\n\nУ Європарламенті це розуміють, але сподіваються, що Рада ЄС не піде на компроміси.\n\nЗрештою, позиція Угорщини, яка регулярно розриває європейську єдність і часто виступає провідником інтересів Путіна, набридла багатьом – і у Брюсселі, і у столицях держав-членів.\n\nАвторка:\n\nТетяна Висоцька,\n\nзі Страсбурга, для \"Європейської правди\"\n\n\n\n",
    "Угорщина розраховує отримати 7,5 млрд євро виплат від Єврокомісії, яких її планують позбавити": "Уряд скандальної Угорщини розраховує отримати 7,5 млрд євро виплат від Європейської комісії. Напередодні Єврокомісія рекомендувала не виділяти країні-члену ЄС ці кошти.\n\nПро це повідомляє міністр юстиції Угорщини Юдіт Варга.\n\nВарга зазначила, що переговорний процес між урядом Угорщини та Європейською комісією щодо виплат завершився у неділю, 18 вересня.\n\n2 вересня 2022, 16:07 «Відсидітися не вдасться»: у МЗС відповіли на заяву Сіярто про послаблення ЄС через війну в Україні У МЗС наголосили, що напад росії на Україну – це атака на весь демократичний світ. Й Угорщина даремно сподівається, що вдасться відсидітися, і вдає, що її не стосується війна в сусідній країні.\n\nЗгідно зі словами Варги, комісія встановила, що запропоновані заходи, подані угорським урядом, усувають побоювання, які змусили Комісію ініціювати процедуру висування таких умов.\n\n«Угорщина ще не втратила кошти ЄС, і, судячи з рішення Комісії, прийнятого в неділю, ця небезпека навіть не є неминучою. Якщо угорський уряд виконає свої зобов'язання, процедуру обумовленості буде завершено до кінця року», - написала вона.\n\nПри цьому, міністр юстиції представила у парламенті пакет законів, який вносить поправки до законодавства щодо співробітництва з Європейським бюро боротьби з шахрайством OLAF та трастовими фондами громадських інтересів.\n\nВодночас, угорський міністр додала, що рішення Комісії відкрило шлях для швидкого завершення переговорів про Фонд реконструкції та ресурси згуртування.\n\n«За графіком вони будуть завершені до кінця року, щоб Угорщина могла увійти у 2023 без втрати коштів», - написала Варга.\n\nНагадаємо, що Єврокомісія рекомендувала не виділяти Угорщині 65% коштів за трьома програмами з ключового фонду ЄС через проблеми з верховенством права. Йдеться про суму близько 7,5 млрд євро.\n\nОкрім цього, у Європарламенті більше не вважають Угорщину демократією.\n\nРаніше міністр уряду Чехії з європейських питань Мікулаш Бек заявив, що вихід Угорщини зі складу Європейського Союзу є теоретично можливим. Причиною для цього стали останні дії країни.\n\nТакож стало відомо, що «Росатом» побудує два атомні реактори в Угорщині.",
    "Угорщина і Румунія: як Україні бути з несхожими сусідами": "(Рубрика «Точка зору»)\n\nРумунія та Угорщина – важливі західні сусіди України, члени НАТО та Європейського Союзу, з якими наша держава поділяє кордон, історію, національні меншини.\n\nРумунія вела недружню політику щодо України в перші роки відродження незалежності. В червні 1991 парламент Румунії висунув територіальні претензії щодо частини земель Одещини та Буковини, в 1993 Бухарест одноосібно денонсував угоду про державний кордон\n\nУгорщина, натомість, стала першою державою, яка уклала з Києвом базовий політичний договір (6 грудня 1991 року), тут відкрилося перше посольство сучасної України (26.03.1992).\n\nСьогодні ситуація кардинально змінилася. Румунія всебічно і послідовно допомагає Україні у протистоянні агресії РФ. Звідси йде зброя – транзитом і власна, – паливні матеріали. Сюди прибилися тисячі евакуйованих українських громадян, тут розгорнуто додаткові контингенти стримування агресора в рамках НАТО.\n\nУгорщина декларує «нейтральність» щодо російської навали, під безглуздими виправданнями відмовляється від військової підтримки, підтримує демонстративно теплі відносини з Москвою, за що отримує знижки на газ та експорт нафти.\n\nРиторика прем’єра Угорщини зводиться до звинувачень Києва і закликів «припинити війну».\n\nЗвідки такі відмінності? Яким чином діяти Києву?\n\nЯк виглядає, румунське суспільство та політичний клас, хай через кризи і протистояння, усвідомили базові європейські цінності – верховенство права, демократичні процеси, соціально-ринкову економіку, права людини.\n\nЇхні дунайські сусіди упродовж останнього десятиліття наполегливо вихолощували ці цінності, все більше вимагаючи грошей від Брюсселя і все міцніше закручуючи в адміністративні лещата права опозиції.\n\nЗневага до українців вноситься до шкільних підручників. Як результат, позиція Будапешта з багатьох питань стала близькою якщо не тотожною до Кремля.\n\nБлизький соратник прем’єр-міністра Віктора Орбана подав у відставку після того, як угорський лідер заявив, що Угорщина бореться проти перетворення Європи на «змішану расу». Радник порівняв риторику Орбана з мовою, яка використовувалася у нацистській Німеччині.\n\nЦе не в останню чергу сталося через особисті амбіції прем’єра Орбана та пов’язаної з ним корупційної бізнес-групи. Звідси монополізація засобів масової інформації, далі, на цій основі – всеохоплююча проурядова пропаганда. Коли вдалося заглушити інакодумаючих, вдалися до законодавчого обмеження прав опозиції щоб закріпитися при владі назавжди. Саме так діяв кремлівський режим з 2000-го року.\n\nВ Будапешті успішно повторюють «ноу-хау» Путіна, починаючи з 2012-го.\n\nРумунія розуміє проблеми України, свідомо відкладає двосторонні питання, які можуть загострити стосунки, насамперед статус і права національних меншин, взаємодіє з українським урядом і місцевою владою.\n\nПожвавлюється економічне співробітництво. Угорщина вишукує, а часто і провокує суперечності, хоча і в плані шкільництва, і збереження угорської культури в суміжному Закарпатті отримує максимальну підтримку з Києва та Ужгорода.\n\nРецепт для Києва, таким чином, очевидний.\n\nПідтримувати двосторонній діалог з обома столицями й залучати до вирішення спірних питань і Європейський Союз і Венеційську комісію, і ОБСЄ.\n\nНаполегливо працювати з румунською та угорською меншинами, вислуховувати пропозиції і шукати компроміси.\n\nНе залишати без відповіді жодної необґрунтованої претензії, демонструвати принциповість у захисті національних інтересів. І наголошувати: Україна отримала європейську перспективу і нею скористається. Вона на боці справедливості і переможе.\n\nАнтиукраїнська, антиєвропейська політика Будапешта шкодить угорському народові і має змінитися.\n\nПриклад правильного політичного вибору – поруч, в сусідній Румунії.\n\nАндрій Веселовський – український дипломат, експредставник України при ЄС\n\nДумки, висловлені в рубриці «Точка зору», передають погляди самих авторів і не конче відображають позицію редакції.",
    "Угорщина на краю прірви й може позбутися членства в ЄС - чеський міністр": "Утримання Угорщини в руслі європейської політики щодо росії потребуватиме від Чехії, яка головує в Раді ЄС, чималих зусиль у найближчі місяці, заявив чеський міністр у справах Європи Мікулаш Бек.\n\nПро це передає Укрінформ з посиланням на чеський медіаресурс Irozhlas.\n\n«Європейський Союз часто веде тяжкі переговори... Але Угорщина пройшла довгий шлях, на мій погляд, до краю прірви, і тепер вона має вирішити, чи повернутися від цього краю назад, чи ризикнути зробити стрибок, про наслідки якого не хочу спекулювати», - сказав він, додавши, що теоретично може йтися про вихід з Європейського Союзу.\n\nВодночас він вважає невеликим позитивним знаком те, що Угорщина відмовилася від своєї вимоги вилучити трьох російських олігархів із санкційного списку.\n\nТакож Бек зазначив, що лунають голоси деяких країн, зокрема Італії, які закликають до угоди з росією щодо припинення вогню, навіть ціною територіальних втрат та послаблення України.\n\n«Ці погляди базуються на економічній перспективі в інтересах європейських компаній, але геополітичні інтереси також мають бути враховані. Я впевнений, що більшість гравців усвідомлюють безпековий вимір кризи й що ми не укладемо погане перемир'я в обмін на короткострокове економічне полегшення», - зазначив він, додавши, що думки про угоду з рф висловлює меншість країн.\n\nЗа його словами єдність у Європейському Союзі ніколи не була й не буде «єдністю одного голосу, а завжди буде єдністю в множинності», тобто «єдністю багатьох голосів, які ведуть діалог між собою, іноді сперечаються, але зрештою знаходять спільну мову з ключових питань».\n\nЯк повідомлялося, Угорщина погрожувала перешкодити посиленню санкцій проти росії, якщо із санкційного списку не будуть видечені імена трьох російських олігархів – Алішера Усманова, Петра Авена і Віктора Рашникова.\n\nЗгодом завдяки Чехії Будапешт нібито відломився від цієї вимоги.",
    "Угорщина обирає дружбу з РФ, відповідь на іранські дрони, росіянам закриють кордон: новини дня": "Влада Угорщини продовжує загравати з агресором і намагатися зруйнувати єдність Євросоюзу.\n\nЗахід попередив Путіна про наслідки у разі використання ядерної зброї.\n\nГенсек НАТО заявив, що відповіддю Альянсу на \"референдуми\" Путіна має бути посилення підтримки України.\n\nТим часом, у ЄС почалися консультації щодо 8-го пакета санкцій, триватимуть і протягом вихідних. П'ять країн вимагають жорсткіших санкцій проти Росії в новому пакеті.\n\nНезалежна міжнародна комісія ООН у п’ятницю заявила, що знайшла докази скоєння воєнних злочинів після вторгнення Росії в Україну 7 місяців тому.\n\nУкраїна й союзники у Нью-Йорку, де проходить Генасамблея ООН, скоординували кроки для покарання причетних до воєнних злочинів.\n\nБільше важливих і цікавих новин 23 вересня у нашому дайджесті.\n\nТакож підписуйтеся і на наш Telegram-канал - так зручніше отримувати дайджести та іншу важливу і цікаву інформацію!\n\nУгорщина обирає дружбу з РФ\n\nВлада Угорщини продовжує загравати з агресором і намагатися зруйнувати єдність Євросоюзу.\n\nВ газеті, що є рупором партії прем’єра Угорщини Віктора Орбана, пророкують знищення України і закликають ігнорувати 5 статтю.\n\nА ще партія Орбана хоче провести в Угорщині опитування щодо підтримки санкцій проти РФ.\n\nГлава МЗС Угорщини похвалився, що прорвав бойкот ЄС та поговорив про мир у Нью-Йорку з російським колегою Сергєєм Лавровим.\n\nВ Євросоюзі не бачать сенсу у зустрічах з представниками Росії, але країни-члени мають право проводити їх на двосторонній основі.\n\nДо речі, за показником \"стабільності\" уряду в Європейському Союзі на першому місці опинилася Угорщина, де при владі з 2010 року незмінно перебуває партія \"Фідес\" Віктора Орбана.\n\nЗахід попередив Путіна\n\nСполучені Штати протягом кількох місяців відправляли до Москви приватні повідомлення з попередженням керівництва Росії про серйозні наслідки, які матиме застосування ядерної зброї.\n\nЗа даними The Washington Post, адміністрація Байдена в цілому вирішила навмисно розпливчасто попереджати про наслідки ядерного удару, тому Кремль переймається тим, як може відреагувати Вашингтон.\n\nНагадаємо, у Пентагоні заявили, що погрози Путіна застосувати ядерну зброю не вплинуть на військову підтримку України.\n\nТакож, генсек НАТО попередив Росію про \"тяжкі наслідки\" застосування ядерної зброї.\n\nА президент Польщі Анджей Дуда вважає, що якщо Росія застосує тактичну ядерну зброю проти України, то може очікувати відповіді від США і виключення з цивілізованого світу.\n\n\"Сполучені Штати є великою ядерною державою, найбільшою військовою державою у світі, і те, що Сполучені Штати сприймають цю російську загрозу серйозно, також є загрозою для Росії\", - сказав Анджей Дуда.\n\nВін підкреслив, що \"в США також є кнопки, які запускають ядерні ракети\".\n\nДивіться також відео на YouTube-каналі \"ЄП\": Що буде у разі ядерного удару РФ? Яку відповідь США та колективний Захід дадуть Путіну?\n\nВідповідь на \"референдуми\" РФ\n\nГенеральний секретар НАТО Єнс Столтенберг заявив, що світ повинен підготуватися до того, що Росія використає фіктивні \"референдуми\" в Україні, щоб стверджувати, що російську територію атакують зі зброї НАТО.\n\n\"Але ці голосування не мають легітимності і, звичайно, нічого не змінюють\", — сказав він, повторюючи заяви низки західних лідерів.\n\n\"Відповідь НАТО – посилити підтримку. Найкращий спосіб покласти край цій війні – це ще більше зміцнити українців на полі бою, щоб вони могли на певному етапі сісти за стіл і досягти рішення, яке буде прийнятним для України та збереже Україну як суверенну незалежну державу в Європі\", – додав він.\n\nГлава МЗС Румунії заявив, що \"референдуми\" на окупованих територіях України неприйнятні.\n\nШвейцарія засудила псевдореферендуми та заявила про готовність приєднатися до нових санкцій ЄС.\n\nТим часом, у ЄС почалися консультації щодо 8-го пакета санкцій, триватимуть і протягом вихідних.\n\nП'ять країн Євросоюзу вимагають жорсткіших санкцій проти Росії в новому пакеті.\n\nКрім того, держави-члени Європейського Союзу прагнуть упродовж кількох тижнів укласти політичну угоду про запровадження межі цін на російську нафту.\n\nОбговорення активізувалися після того, як президент РФ Владімір Путін оголосив про часткову мобілізацію. Рішення, ймовірно, стане частиною нового пакету санкцій, запропонованого Європейською комісією.\n\nМобілізація в РФ\n\nГлава МЗС Туреччини Мевлют Чавушоглу прокоментував оголошену президентом Росії Путіним часткову мобілізацію у країні.\n\nЧавушоглу сказав, що це рішення не наближає закінчення війни в Україні.\n\nКолишній міністр закордонних справ Литви Лінас Лінкявічюс зауважив, що з оголошенням у Росії часткової мобілізації для російського суспільства настав час вибору.\n\nЛінкявічюс зазначив, що коли з’явилася загроза безпосередньо для росіян - вони почали втікати за кордон або протестувати.\n\n\"У російській історії зміни стаються через війни та революції. Той мільйон, який спробують мобілізувати проти їхньої волі, має шанс. Є й інший варіант - йти на смерть як худоба на забій, без жодної мети й причини. Це справжній тест для російського суспільства\", - написав Лінкявічюс.\n\nЧерез мобілізацію число росіян, які приїхали до Фінляндії через південно-східні пункти пропуску, майже подвоїлося порівняно із ситуацією тижнем раніше.\n\nЗа інформацією прикордонної служби Південно-Східної Фінляндії, у четвер до країни прибуло 7003 особи, з яких майже 6000 – громадяни Росії.\n\nГлава МЗС Естонії закликав Фінляндію закрити кордони для росіян.\n\nРазом з тим, Фінляндія ухвалила рішення про \"суттєві обмеження\" на в’їзд росіян.\n\nМіністр закордонних справ Фінляндії Пекка Хаавісто на пресконференції в п’ятницю розповів подробиці цього рішення.\n\nЗа його словами, рішення передбачатиме повну заборону на в’їзд для тих росіян, які хочуть відвідати Фінляндію з туристичною метою. Також може бути переглянута чинність уже виданих росіянам шенгенських віз.\n\nХаавісто також навів приклад \"лазівки\", якою користувалися росіяни, щоб отримати візи: наприклад володіючи нерухомістю у Фінляндії або розподіляючи право власності на нерухомість між кількома людьми, щоб спростити отримання візи.\n\n\"Ці лазівки тепер заблоковано\", – заявив глава МЗС Фінляндії.\n\nВін додав, що обмеження на в’їзд для росіян можуть набути чинності вже наступного тижня.\n\nТакож Хаавісто вважає, що ухилення від мобілізації не є підставою для надання притулку громадянам Росії.\n\nУ Польщі також застерігають перед прийомом російських дезертирів і ухилянтів.\n\nА Німеччина закликає Євросоюз до спільного рішення щодо росіян, які ухиляються від мобілізації.\n\nГенасамблея ООН\n\nНезалежна міжнародна комісія ООН у п’ятницю заявила, що знайшла докази скоєння воєнних злочинів після вторгнення Росії в Україну 7 місяців тому.\n\nЕксперти комісії наразі зосередили свої дії у чотирьох звільнених від російських окупантів областях - Київській, Чернігівській, Харківській та Сумській.\n\nПредставляючи свої найширші висновки станом на сьогодні, вони цитували свідчення колишніх полонених про побиття, ураження електричним струмом і примусове роздягання в російських слідчих ізоляторах та висловлювали серйозну стурбованість щодо страт у чотирьох областях.\n\n\"Ми були вражені великою кількістю страт у районах, які ми відвідали. Наразі комісія розслідує такі випадки смерті в 16 містах і селищах\", – сказав голова слідчої комісії Ерік Мосе Раді ООН з прав людини.\n\nУкраїна й союзники у Нью-Йорку скоординували кроки для покарання причетних до воєнних злочинів.\n\nКрім того, міністр закордонних справ України Дмитро Кулеба зустрівся з держрадником і главою МЗС Китаю Ваном Ї у Нью-Йорку, де зараз перебувають багато світових лідерів та дипломатів у зв’язку з засіданням Генасамблеї ООН.\n\nМіністр закордонних справ Туреччини Мевлют Чавушоглу у Нью-Йорку заявив, що його країна виступає за скасування права вето в Раді безпеки ООН.\n\nА президент Євроради закликав призупинити членство Росії в Радбезі ООН.\n\nДопомога Україні\n\nНімеччина передала Україні ще 6 установок Gepard і боєприпаси.\n\nРазом з тим, парламент країни не проголосував за рішення про передачу танків Україні.\n\nУ Конгресі закликали Пентагон надати Україні новий вид сучасних безпілотників, а Румунія надасть $1 млн на оборону України та Молдови за програмою НАТО.\n\nПосол ЄС після візиту в Ізюм заявив, що Україна \"отримає всю нашу допомогу, щоб виграти війну\".\n\nГлава МЗС Естонії вважає, що якщо до зими надати Україні необхідну підтримку, вона зможе виграти війну.\n\nЕксгенсек НАТО звинуватив Макрона у шкідництві і послабленні України.\n\nВибори в Італії\n\nКолишній прем'єр-міністр Італії Сільвіо Берлусконі спричинив резонанс своєю заявою про вторгнення Владіміра Путіна в Україну напередодні парламентських виборів, що відбудуться у неділю.\n\nВиступаючи в ефірі телеканалу Rai, Берлусконі, відомий дружбою з президентом РФ, сказав, що до війни проти України \"Путіна підштовхнув російський народ, партія, його міністри\".\n\nБерлусконі сказав, що спочатку план Росії полягав у тому, аби захопити Київ \"за тиждень\", замінити демократично обраного президента України Володимира Зеленського \"урядом порядних людей\" і вивести війська ще за тиждень.\n\nПартія Берлусконі \"Вперед, Італіє\" належить до правої коаліції, що, як очікується, виграє вибори в неділю та сформує уряд.\n\nА глава Єврокомісії Урсула фон дер Ляєн завуальовано пригрозила Італії наслідками, якщо вона відхилиться від демократичних принципів після перемоги правого блоку на чолі з Джорджією Мелоні на виборах у неділю.\n\nЛідер італійської ультраправої партії \"Ліга\" Маттео Сальвіні вимагає від президентки Європейської комісії піти у відставку або принаймні вибачитися за те, що він назвав \"безглуздими погрозами\".\n\nЧитайте детальніше: Коаліція з \"друзями Путіна\": як дострокові вибори можуть змінити зовнішню політику Італії.\n\nІнше: відповідь на іранські дрони\n\nЗеленський доручив МЗС відреагувати на постачання Іраном безпілотників Росії.\n\nЗеленський призначив нового посла в Німеччині.\n\nБолгари вважають високі ціни небезпечнішими за війну в Україні - опитування.\n\n23 держави і одна організація попросили ЄСПЛ долучитись до справи України проти РФ.\n\nБанк РЄ відновив випуск облігації соціального впливу на 1 млрд євро для допомоги біженцям з України.",
    "Угорщина продовжить видавати візи росіянам — Сіярто": "Угорщина не має наміру відмовлятися від видачі росіянам шенгенських віз, зокрема багаторазових. Про це в п'ятницю заявив міністр закордонних справ Угорщини Петер Сіярто на полях тижня високого рівня Генеральної Асамблеї ООН, повідомляє ТАСС.\n\n«Є чітка методологія, як видавати візи туристам з країн, з якими немає угоди про полегшення візового режиму. Це складніша і трохи довша процедура, ніж коли така угода є. Але якщо її немає, це не означає, що ми не видаємо візи. Звичайно, ми продовжимо видавати візи відповідно до процедури», — сказав він.\n\nСіярто додав, що йдеться про шенгенські візи, зокрема, багаторазові.\n\n«Питання віз — це питання в рамках шенгенських угод. Рішення про те, що ми повинні припинити видачу шенгенських віз росіянам, не приймалося», — заявив глава МЗС Угорщини.\n\nВодночас, він додав, що поважає представників інших країн, які заявили, що не видаватимуть візи російським громадянам.\n\nРаніше повідомлялось, що Угорщина погрожувала заблокувати продовження санкційних обмежень щодо РФ та прибічників Владіміра Путіна.\n\nВтім, в останній момент змінила своє рішення.\n\nПісля зустрічі з Лавровим на полях ООН Сіярто вже встиг знову заявити, що його країна не підтримує нові антиросійські санкції ЄС.\n\nТим часом, у Європарламенті дійшли висновку, що Угорщина більше не може вважатися демократією, а європейські цінності в країні знаходяться під системною загрозою.\n\nRelated video\n\nА міністр уряду Чехії з європейських питань Мікулаш Бек навіть заявив, що Будапешт ризикує втратити місце в Євросоюзі.",
    "Угорщина закликала провести міжнародне розслідування воєнних злочинів в Україні": "Угорщина засуджує війну росії проти України і виступає за міжнародне розслідування злочинів скоєних в Україні.\n\nПро це під час виступу на 77-й сесії Генасамблеї ООН заявила президентка Угорщини Каталін Новак, передає кореспондент Укрінформу.\n\n“Війна росії проти України - це постійна загроза, ризик небезпеки не лише для громадян України, які живуть у зоні війни, але і для всіх нас. Загроза ескалації є причиною для негайних дій. Угорщина рішуче засуджує агресію росії проти України, в результаті якої був зруйнований мир в Європі. Це призвело до страждань людей, величезних руйнувань. Це має серйозні наслідки для світопорядку загалом”, - наголосила Новак.\n\nВона заначила, що від початку цього конфлікту угорці висловили підтримку жертвам і надають економічну, соціальну і гуманітарну допомогу Україні та українським громадянам, які змушені втікати від війни.\n\nЧитайте також: Президент Латвії закликав в ООН створити спецтрибунал щодо злочинів рф в Україні\n\nНовак підкреслила, що Угорщина зараз здійснює велику гуманітарну операцію, яка полягає у наданні притулку майже мільйону біженців з моменту початку конфлікту.\n\nЗа словами президента Угорщини, війна є злом, від якого страждають прості люди.\n\n“Ми рішуче закликаємо провести розслідування воєнних злочинів, які були скоєні по відношенню до ні в чому невинних цивільних осіб. Ці злочини потрібно чітко зафіксувати, провести їх розслідування і забезпечити переслідування з боку відповідних міжнародних установ. Жоден із злочинів не може залишатися безкарним”, - підкреслила Новак.\n\nВодночас, вона зауважила, що потрібно прагнути до миру, а не перемоги якоїсь із сторін. Новак зазначила, що Будапешт закликає “оголосити мир основним пріоритетом в конфлікті між росією та Україною”.\n\nЯк відомо, Угорщина утримує тісні економічні та політичні відносини з росією і раніше ставила під сумнів скоєні воєнні злочини росіян в Україні. Будапешт також переконує, що санкції Заходу проти росії не приносять результату, а лише шкодять країнам ЄС. Угорщина також відмовляється надавати військову допомогу Україні.",
    "Угорщина погрожує заблокувати продовження санкцій ЄС, вимагає вилучити трьох олігархів - ЗМІ": "Будапешт погрожує завадити продовженню деяких блоків санкцій Євросоюзу проти Росії, якщо і далі збережуться персональні санкції проти трьох російських олігархів.\n\nПро це від своїх джерел у дипломатичних колах дізнався кореспондент \"Радіо Свобода\" Рікард Джозвяк, пише \"Європейська правда\".\n\nСпіврозмовники, які погодились коментувати на умовах анонімності, розповіли, що Угорщина добивається скасування персональних санкцій проти олігархів Алішера Усманова, Петра Авена та Віктора Рашнікова.\n\nНевдовзі ЄС має вчергове продовжити на шість місяців персональні санкції проти російських еліт і представників режиму Путіна. Посли ЄС мають обговорити питання 7 вересня, а саме продовження потрібно узгодити до 15 вересня. Рішення має бути прийняте одностайно.\n\nУ списку підсанкційних осіб наразі 1217 фізичних та 108 юридичних осіб. Усманов та Авен потрапили у нього з початком повномасштабної війни РФ проти України, а Рашніков - у березні.\n\nЗа словами джерел, Будапешт вимагає вилучити їх зі списку. На додачу, Угорщина добивається винятків з санкцій щодо російських банків для гуманітарних організацій.\n\nСпіврозмовники припускають, що Угорщина у такий спосіб тисне на Брюссель, щоб зрушити важливе для себе питання - затвердження \"ковідного\" пакета європейських коштів для Угорщини, яке затримується через питання Брюсселя до проблем з верховенством права.\n\nЖурналіст звертався за коментарем до угорського уряду, але на момент публікації не отримав коментарів.\n\nРаніше \"Європейська правда\" розповідала про те, коли ЄС зможе позбавити права вето уряд Орбана. Дивіться також пояснення у відеоформаті.\n\nЧитайте також: Орбан – це не вся Угорщина. Чому важливо відрізняти угорську владу від народу",
    "Угорщина гальмує розширення експорту української електроенергії в Європу – Зеркаль": "Угорщина гальмує розширення експорту української електроенергії в Європу: \"це проблема і для України, і для її сусідів, які розраховують на підтримку\".\n\nПро це написала у Facebook радниця міністра енергетики Олена Зеркаль.\n\n\"Окрім вже традиційних проблем із запровадженням санкцій проти Кремля, Угорщина створює нам та ЄС ще додаткові де-факто, гальмуючи розширення експорту української електроенергії в Європу.\n\nЦе проблема і для України, і для її сусідів, які розраховують на підтримку - недарма за нею до Києва приїжджав польський прем'єр Моравецький, а про важливість експорту говорила в своєму посланні Урсула фон дер Ляєн\", - заявила Зеркаль.\n\n\"Вся справа таки в європейських фондах, які Брюссель вирішив заморозити, щоб привести Орбана до тями. І він бореться за них з пролетарською гідністю та без огляду на репутацію - потураючи Путіну і демонструючи, що європейська \"єдність\" йому не цікава - його цікавлять тільки гроші. І все одно чиї вони будуть - Москви на дешевому газі чи Брюсселю.\n\nСаме тому Орбан заблокував пропозицію ЄС про створення спеціального представника ООН з прав людини, який мав би наглядати за діями росіян. І саме тому угорський оператор електричних мереж раптом вирішив, що треба ретельно дослідити вплив розширення експорту електроенергії з України на їхній ринок і для цього їм потрібно кілька місяців\", - пояснила вона.\n\nЗа її словами, угорці не купують електроенергію в Україні з політичних міркувань, незважаючи на історичні комерційні відносини у цій сфері, але представник їхнього оператора очолює робочу групу з ринкових питань та звітує про вплив збільшення українського експорту на ринок в континентальній Європі.\n\nВІДЕО ДНЯ\n\n\"Після того, як ми синхронізувалися з ЄС, кожні додаткові мегавати відкриваються для нас тільки на підставі позитивних звітів двох робочих груп.\n\nСьогодні саме день розгляду звітів та прийняття чергового рішення щодо збільшення обсягів українського експорту, але не зважаючи на нагальний дефіцит на європейському ринку, угорці під надуманим приводом зробили його мінімальним та підвісили в повітрі подальше розширення. Вони прекрасно розуміють, що таким чином створюють проблеми для Києва, Варшави та Брюсселя\", - зауважила радниця міністра.\n\n\"Києву потрібні гроші - чесно зароблені. Варшаві критично потрібна допомога з експортом і президент Зеленський її пообіцяв. Брюсселю потрібне і те, і друге, бо це свідчення єдності Європи і ще один крок для посилення енергосистеми.\n\nА Орбану потрібні гроші та перемога у шантажі ЄС. Так, ми також в цій грі і нам треба звикати і тут битися за свої інтереси, створюючи союзи та викриваючи брутальність мотивів та сутність проблем\", - резюмувала вона.\n\nНагадаємо:\n\nНЕК \"Укренерго\" з 30 червня по 18 вересня на аукціонах продало доступу до міждержавних електромереж на понад 4,1 млрд грн.\n\nНЕК \"Укренерго\" готує резервні шляхи живлення електроенергією на випадок російських атак по енергетичній інфраструктурі України.\n\nНадходження НЕК \"Укренерго\" від продажу міждержавного перетину для експорту електроенергії в Румунію і Словаччину у період з 30 червня по 31 серпня зросли до 2,94 мільярда гривень.\n\nЕкономічна правда",
    "Угорщина хоче зменшити залежність від російських енергоносіїв – президентка": "Президентка Угорщини Каталін Новак у середу заявила, що метою країни є зменшення залежності від енергоносіїв із Росії.\n\nЯк повідомляє \"Європейська правда\" з посиланням на Hirado, про це Новак заявила на пресконференції з главою Румунії Клаусом Йоганнісом у Бухаресті.\n\nГоворячи про ситуацію в енергетиці, президентка Угорщини зазначила, що її країна перебуває у складному становищі та є більш вразливою, ніж Румунія, бо не має виходу до моря. Тому в майбутньому Будапешт прагне досягти \"енергетичного суверенітету\".\n\n\"Ми працюємо над цим, ми раді бачити й підтримувати будь-яку ініціативу, яка збільшує можливість диверсифікації енергетики та незалежності від російських енергоносіїв. У цьому відношенні ми розраховуємо і на Румунію\", – зазначила Новак.\n\nПопри заяви президентки Угорщини, дії керівництва країни в останні тижні свідчать, що вона, навпаки, все більше покладається на російські енергоресурси.\n\nТак, як повідомлялося, \"Газпром\" з 1 вересня постачатиме в Угорщину через Сербію на 5,8 мільйонів кубометрів природного газу на добу більше, ніж передбачено довгостроковим контрактом.\n\nДо цього Росія погодилась дати Угорщині додаткові 700 мільйонів кубометрів газу після візиту глави угорського МЗС Петера Сійярто до Москви.\n\nВІДЕО ДНЯ\n\nКрім того, Управління з атомної енергетики Угорщини видало дозвіл на проєкт \"Пакш II\" – розширення атомної електростанції \"Пакш\", яким займатиметься російська державна корпорація \"Росатом\".",
    "\"Угорщині начхати на Україну\": в Європі побоюються, що Будапешт послабить єдність Заходу – Politico": "Один з політиків назвав поведінку угорського уряду \"російсько-китайським троянським конем\".\n\nСеред європейських лідерів існує стурбованість, що Угорщина може підірвати політику єдності і безпеки ЄС в той час, коли Захід прагне впоратися з найбільшою військовою кризою в Європі з часів Другої світової війни.\n\nПро це йдеться в матеріалі Politico.\n\nЖурналісти акцентують, що столиці по всій Європі відправляють зброю Україні для підтримки важливого контрнаступу. Але не Угорщина, яка заборонила поставки зброї Україні через свою територію. Прем'єр-міністр Угорщини Віктор Орбан також стверджував, що західна допомога нібито тільки продовжує конфлікт.\n\nВідео дня\n\nКраїни Європи наполягають на тому, що Київ сам вирішить, коли пора починати мирні переговори. Тим часом Орбан закликає зосередитися \"на переговорах про мир і винесенні хорошої мирної пропозиції\".\n\nУгорщина, хоча і приєдналася до санкцій проти РФ, наполягала на їх пом'якшенні. А її чиновники їздили до Москви, щоб домовитися про додаткові постачання газу, поки в Україні вирували військові дії.\n\nНа думку неназваного центральноєвропейського чиновника, Угорщина продовжить чинити опір деяким спробам допомогти Україні. Так само, як діяла досі.\n\nТака позиція угорської влади викликала в Києві і за кордоном стурбованість тим, що Угорщина здатна порушити і без того хитку єдність Заходу. Про згубний вплив сьогоднішньої політики Угорщини на єдність ЄС говорять і експерти.\n\n\"Угорщина виконує тільки необхідний мінімум. Я думаю, що це не порушення консенсусу, це не порушення єдності. Це послаблює єдність\", – сказав Андраш Рац з Німецької ради з міжнародних відносин.\n\nА Андраш Сімоні, колишній посол Угорщини в НАТО і США, вважає, що позиція Угорщини щодо війни в Україні – це \"не просто неприємність, це загроза\".\n\n\"Я не думаю, що НАТО або Європейський союз сприймають це всерйоз. І я думаю, що це помилка\", – сказав він.\n\nВін також заявив, що Орбану \"плювати на Україну\".\n\nЕксперти і політики сходяться на думці, що Угорщина \"думає про себе і робить для себе\".\n\n\"Угорці проводять власну імперську політику по відношенню до країн, що їх оточують, і де проживає угорська меншина. Орбану необхідно фінансувати свою щедру соціальну політику, продавши європейську безпеку\", – сказав один Центральноєвропейський чиновник.\n\nВін також назвав поведінку угорського уряду \"російсько-китайським троянським конем\".\n\nЯк писав УНІАН, в ЄС неодноразово поставало питання про відмову від принципу одноголосного прийняття рішень. Наявні принципи голосування дозволяють одній або декільком країнам-членам ЄС блокувати важливі рішення блоку, чим, зокрема, користується Угорщина.\n\nПрем'єр-міністр Угорщини Віктор Орбан раніше відкрито заявляв, що Угорщина блокуватиме рішення Європейського Союзу, які вважатиме поганими для себе.\n\nПротягом останнього місяця з ініціативою відмовитися від одноголосного прийняття рішень виступали верховний представник ЄС із закордонних справ і політики безпеки Жозеп Боррель і канцлер Німеччини Олаф Шольц.\n\nВас також можуть зацікавити новини:",
    "В газеті, що є рупором партії Орбана, пророкують знищення України і закликають ігнорувати 5 статтю": "В угорській газеті Magyar Nemzet, яку вважають одним з рупорів партії влади, вийшла колонка \"Війна лише починається\", в якій пророкують знищення України, звинувачують США у тому, що вона ще тримається, та заявляють, що Угорщина мала би не застосовувати 5 статтю НАТО, якби дійшло до прямого зіткнення Альянсу з Росією.\n\nПро це повідомляє \"Європейська правда\".\n\nВ Угорщині Magyar Nemzet називають \"газетою яку Віктору Орбану кладуть зранку до кави\", а автор публікації Пілхал Тамаш (Pilhál Tamás) - один з авторів, яких називають \"колумністами \"Фідеса\".\n\nАвтор вважає, що після оголошення у Росії мобілізації \"скоро до 2 мільйонів російських солдатів зможуть стати до зброї і почнуть стирати з карти ту територію, яка кілька десятиріч мала назву \"Україна\".\n\nУ публікації є фрази про буцімто \"ЦРУшний переворот 2014 року\", і про те, що референдум в окупованому Криму фактично під дулами автоматів був \"правом росіян на самовизначення\", а легітимна українська влада є \"маріонетковою\", і буцімто сама хотіла війни, якщо не пішла на політичні вимоги Росії.\n\n\"Американці натренували українців, озброїли до зубів, напоїли культом Бандери, а потім використали як приманку\", - пише автор.\n\nНа адресу США також лунають звинувачення у тому, що РФ не дали одразу розправитися з Україною.\n\n\"Без американської зброї, управління, розвідданих, даних з поля бою, воєнного планування - війна би вже давно закінчилася, і був би нарешті мир з новими кордонами\", - йдеться у колонці.\n\nАвтор також вважає, що якби дійшло до прямого зіткнення Росії з Північноатлантичним альянсом, Угорщина може і має відмовитися виконувати свої зобов’язання союзника.\n\n\"Якщо це переросте у війну НАТО і Росії, ми маємо усіма силами лишатися в стороні! Хай що там у п'ятій статті написано, ми не повинні воювати з Росією... Тому що Росія десятиріччями не є нашим ворогом. Вони - щиріші наші партнери, ніж деякі \"союзники\" в НАТО\", - пише він.\n\nЦя публікація викликала обурила незалежні медіа в Угорщині. \"Здається, ми дійшли до моменту, коли ключове про-Орбанівське щоденне видання перевершує офіційну пресу російського диктатора\", - зазначає один з авторів 444.hu.\n\nЯк повідомлялося, в одному з останніх виступів угорський прем’єр-міністр Віктор Орбан заявив, що війна в Україні може тривати до 2030 року, і що Україна може втратити третину або половину своєї території, а також допускає розпад Євросоюзу у наступне десятиліття.\n\nТим часом у столиці Естонії днями з’явилися кілька листівок, на яких Орбана зобразили з вусами Адольфа Гітлера й червоною свастикою на лобі.\n\nПро те, чому Угорщина доводить, що чужа для європейської ціннісної цивілізації, читайте у статті: Угорщина обирає сторону зла. Знову, як у 1939 році.",
    "Угорщина домовилася з РФ про додаткові поставки газу з 1 вересня": "\"Газпром\" з 1 вересня постачатиме в Угорщину через Сербію на 5,8 млн кубометрів природного газу на добу більше, ніж передбачено довгостроковим контрактом.\n\nПро це повідомив міністр закордонних справ Петер Сійярто на своїй сторінці у Facebook, пише \"Європейська правда\".\n\n\"З \"Газпромом\" досягнуто домовленості: із завтрашнього дня до Угорщини надходитиме на 5,8 млн кубометрів природного газу більше понад договірну кількість. Наше енергопостачання у безпеці!\", - написав Сійярто.\n\nУгорський міністр не вказав, скільки коштуватиме додатковий газ.\n\n\"Газпром\" у серпні вже почав збільшувати поставки газу в Угорщину, додавши до раніше узгоджених поставок газопроводом \"Турецький потік\".\n\nСтаном на 1 серпня запаси Угорщини складали 3,25 млрд кубометрів газу, що становить понад 51% від загальної місткості сховищ.\n\nВідповідно до угоди, підписаної минулого року, Угорщина отримує 3,5 мільярда кубометрів газу на рік через Болгарію та Сербію та ще 1 мільярд кубометрів через трубопровід з Австрії. Угода з \"Газпромом\" розрахована на 15 років.\n\nНагадаємо, Росія погодилась дати Угорщині додаткові 700 мільйонів кубометрів газу після візиту Сійярто до Москви.\n\nПісля цього Управління з атомної енергетики Угорщини видало дозвіл на проєкт \"Пакш II\" – розширення атомної електростанції \"Пакш\", яким займатиметься російська державна корпорація \"Росатом\".\n\nРаніше Сійярто також заявив, що Угорщина не підтримує запровадження візових обмежень для росіян чи ускладнення процедури видачі віз.",
    "В уряді Угорщини заявили, що Росія може оголосити перемогу в Україні \"в будь-який момент\"": "Керівник адміністрації уряду Угорщини Гергей Гуйяш у п’ятницю заявив, що Росія не становить загрозу Північноатлантичному Альянсу, якщо той відмовиться від \"втручання\" у повномасштабну війну в Україні.\n\nЯк повідомляє \"Європейська правда\" з посиланням на Magyar Hirlap, таке Гуйяш заявив під час презентації книги \"Російська великодержавна політика, 1905-2021 роки\".\n\nЗокрема глава адміністрації угорського уряду назвав неправильними заяви Польщі та країн Балтії про те, що в разі програшу України у повномасштабній війні з РФ російська загроза перекинеться на них. За його словами, НАТО за жодних умов не повинне дозволяти \"втягнути себе провокаціями\" у війну, і в такому разі РФ нібито не несе загрози для Альянсу.\n\nГуйяш також зазначив, що Росія й Україна перебувають у становищі, з якого важко знайти вихід. Найкращим варіантом розв’язання конфлікту був би мир, але \"шанси на мир низькі\". Водночас РФ нібито має \"таку перевагу\", що \"може оголосити перемогу практично в будь-який момент\".\n\nПредставник угорського уряду запевнив, що Будапешт засуджує агресію, але не підтримує введення санкцій проти Росії, бо вони не відповідають його інтересам. При цьому він розкритикував Європу за те, що вона стала залежною від російської сировини, і водночас сказав, що відновлення торговельних зв’язків із РФ – в європейських інтересах.\n\nАвтор книги \"Російська великодержавна політика\" Геза Геце своєю чергою розповів, що етнічні росіяни були присутні в Україні \"з моменту її заснування\", а Москва весь час здійснювала вплив \"м’якою силою\" на Україну. А в останні роки росіяни нібито відчули, що їхнє становище в Україні \"похитнулось\".\n\nА колишній міністр закордонних справ Угорщини Геза Єсенський заявив, що виправданням для вторгнення РФ в Україну стало ставлення останньої до національних меншин. Тепер же, за його словами, саме від дій Москви залежить завершення війни.\n\nВІДЕО ДНЯ\n\nЯк випливає з опису книги \"Російська великодержавна політика, 1905-2021 роки\", вона присвячена \"зв’язку між російсько-імперським великодержавним світоглядом і політикою\", а також розповідає про причини російсько-української війни та події, які до неї призвели.\n\nЧитайте також: Шкільна пропаганда Віктора Орбана. Як Угорщина виховує покоління, вороже до України.",
    "Угорщина все ж відмовилася блокувати продовження санкцій ЄС проти Росії": "Попри попередні заяви угорської сторони й джерел ЗМІ, Будапешт вирішив усе ж не блокувати продовження санкцій Європейського Союзу проти Росії.\n\nЯк повідомляє \"Європейська правда\", про це в коментарі DPA в середу заявила речниця представництва Чехії, яка нині головує в Раді ЄС.\n\nВона уточнила, що рішення про продовження санкцій на ще шість місяців має бути опубліковане в Офіційному журналі ЄС.\n\nІдеться про обмежувальні заходи проти понад 1200 фізичних і юридичних осіб через підтримку російської агресії в Україні. Санкції передбачають замороження активів і заборону в’їзду до ЄС.\n\nЯкби Угорщина заблокувала ці санкції, вони б припинили дію вже в четвер.\n\nЯк раніше повідомлялося, Будапешт пригрозив завадити продовженню деяких блоків санкцій Євросоюзу проти Росії, якщо і далі збережуться персональні санкції проти трьох російських олігархів – Алішера Усманова, Петра Авена та Віктора Рашнікова. На додачу, Угорщина домагалася винятків з санкцій щодо російських банків для гуманітарних організацій.\n\nПізніше дипломатичні джерела ЄС сказали, що Угорщина поки не блокуватиме продовження антиросійських санкцій ЄС, але винесе свої умови на обговорення через пів року.\n\nВІДЕО ДНЯ\n\nРаніше \"Європейська правда\" розповідала про те, коли ЄС зможе позбавити права вето уряд Орбана. Дивіться також пояснення у відеоформаті.",
    "Подоляк: Угорщина є «троянським конем», який прагне розвалу ЄС": "Радник керівника Офісу Президента Михайло Подоляк висловив думку, що заява прем’єр-міністра Угорщини Віктора Орбана стосовно зняття санкцій із рф може свідчити про те, що Угорщина є «троянським конем», який за кошти європейських платників податків прагне розвалу Євросоюзу.\n\nЯк передає Укрінформ, про це Подоляк написав у Твіттері.\n\n«Орбан каже, що боротиметься за зняття санкцій з росії. Називаймо речі своїми іменами. Угорщина — «троянський кінь», що прагне розвалу ЄС за кошти європейських платників податків», — зазначив він.\n\nРадник глави ОП зауважив, що Орбан ненавидить Україну та мріє про «русский мир» у Європі. «То чи варто ЄС фінансувати ці диверсії?», — додав Подоляк.\n\nЯк повідомлялося, у своїй промові на закритій зустрічі із членами угорського уряду та представниками місцевої влади в селищі Кетче 10 вересня прем’єр-міністр Угорщини Віктор Орбан заявив, що війна в Україні може тривати до 2030 року, і до того ж часу, на його думку, нібито розпадеться Європейський Союз. Також він запевнив, що намагатиметься завадити ЄС продовжити санкції проти росії ще на пів року.\n\nФото: АА",
    "Чи зможе ЄС привести Угорщину \"до тями\"": "В ЄС планують замінити принцип консенсусного ухвалення рішень принципом більшості, позбавивши Угорщину можливості застосовувати право вето на рішення про антиросійські санкції. Проте, це дуже тривалий процес, який, до того ж, поки не розпочатий. Наразі йдеться лише про дискусію щодо можливості змінити чинну процедуру голосування.\n\nМаємо розуміти, що для здійснення цього задуму Євросоюзу потрібні роки. Окрім того, питання полягає не тільки в Угорщині. Адже досі не факт, що на зміну процедури погодяться всі країни.\n\nДо речі, важливо не заплутатись: цей принцип не діє на виділення макрофінансової допомоги Україні. І якщо подивитись на останні голосування, угорці дійсно голосують \"проти\". Але процедурно вони не можуть застосувати вето на таке рішення. Тобто, надання Україні допомоги ЄС їм не заблокувати.\n\nВідео дня\n\nОрбан ризикує втратити фінансування ЄС, яке мало б піти на регіональний розвиток\n\nРіч у тім, що принцип одностайності діє на рішення щодо зовнішньої політики. І в цьому випадку Угорщина може застосувати вето щодо антиросійських санкцій. Проте, як бачимо, не застосовує. Вони можуть шантажувати, голосно виступати проти санкцій, а потім… голосують. Це політична гра, яку Угорщина веде вже вісім років.\n\nЧи може Угорщина \"догратись\"? Її можуть позбавити права голосування у Раді ЄС. Зокрема, йдеться про порушення базових цінностей Євросоюзу. Станом на зараз, це максимальна санкція, яка може бути застосована. Але я поки не дуже в це вірю. Здається, що до цього не готові ні Орбан, ні Брюссель.\n\nВ Угорщини вже виникли проблеми щодо виконання фінансових зобов'язань перед виборцями\n\nНайбільш ймовірний сьогодні метод привести цю країну \"до тями\" в Євросоюзі — питання грошей. І 18 вересня Європейська комісія вже рекомендувала Раді ЄС заморозити близько 7,5 мільярда євро, призначених для Угорщини. Тобто Орбан ризикує втратити фінансування ЄС, яке мало б піти на регіональний розвиток. Фактично, це третина коштів, які Угорщина має отримати від Євросоюзу в рамках діючого бюджету (загалом бюджет складає 22 мільярди). Ці кошти потрібні Орбану. Тому є певні сумніви, що він доведе ситуацію до їх втрати.\n\nЗа останніми повідомленнями, угорський уряд вже розпочав заморожувати регіональні інвестиційні програми. Це означає, що в Угорщини вже виникли проблеми щодо виконання фінансових зобов'язань перед виборцями. Але якщо Віктор Орбан не буде виконувати умову щодо виконання стандартів ЄС, то втратить фінансування.\n\nВажливий момент: Угорщина ризикує втратити не тільки ці 7,5 мільярдів євро, але й 5,7 мільярдів, передбачених для Угорщини так званим планом після ковіду. Адже Угорщина — це єдина країна з 27 членів ЄС, яка ні на крок не наблизилась на погодження цього плану з Брюсселем. Якщо впродовж осені вона цього не зробить, гроші згорять. Це ще одна суттєва втрата для угорської економіки.\n\nПроросійська позиція Віктора Орбана — це тло, яке подразнює багатьох в Євросоюзі\n\nТому ми сьогодні спостерігаємо дуже обережну риторику щодо Євросоюзу з боку Віктора Орбана, але велике пожвавлення з боку його команди. Мовляв, ми все виправимо. Зокрема, уряд Угорщини пообіцяв створити агентство боротьби з корупцією, щоб розблокувати мільярди з фінансування Європейського Союзу.\n\nЧи стане Угорщина вести більш адекватну політику стосовно України? Тут важливо розуміти, що не проросійська позиція стала критерієм ініціювання цих санкцій щодо Будапешта. Ключові причини: корупція, непрозорість, фальшування тендерів та антидемократичні тенденції. Ставлення до України скоріше є обтяжуючими обставинами.\n\nПроросійська позиція Віктора Орбана — це тло, яке подразнює багатьох в Євросоюзі, і, так би мовити, мотивує активніше розв’язувати реальні проблеми угорської демократії.\n\nАле загалом все це ланцюговий процес. Чим більше Угорщина повертатиметься до демократичних принципів Євросоюзу, тим більше Угорщина буде прозахідною, а, відповідно, й проукраїнською та антиросійською.\n\nДмитро Тужанський, директор Інституту Центральноєвропейської стратегії",
    "\"Якби Німеччина та Франція справді хотіли посилення санкцій, Угорщина їх би не блокувала\"": "Відносини України та Польщі наразі переживають ледь не найкращий період у своїй історії. Повномасштабне вторгнення РФ змусило Київ та Варшаву нарешті відкласти історичні суперечки та зайнятися безпековими питаннями, щодо яких країни не мають розбіжностей.\n\nРазом із тим часто зовнішньополітичні оцінки України та Польщі не є тотожними. І Варшава геть інакше, аніж Київ, дивиться на відносини з іншими європейськими країнами, зокрема з Німеччиною, Францією та Угорщиною.\n\nЩоби краще зрозуміти позицію нинішньої польської влади, під час Економічного форуму в місті Карпач ЄвроПравда поспілкувалася з відомим політологом та радником голови МЗС Польщі Пшемиславом Журавським вель Граєвським.\n\nПовний запис розмови можна подивитися у відео на YouTube-каналі ЄвроПравди. А нижче – найцікавіші тези, багато з яких можуть стати неочікуваними для українського читача.\n\nЗменшення підтримки України\n\nДопомога Україні є стратегічним інтересом Польщі, оскільки ви ведете війну проти нашого спільного ворога.\n\nАле одночасно треба визнати, що ресурси Польщі не безмежні і вони мають свої межі. На жаль, 2023 рік буде роком виборів в Польщі, і це також є фактором, який матиме вплив на рівень допомоги. Також на поляків впливають й зростаючі ціни на енергоресурси.\n\nПроте ці фактори не зможуть розвернути курс Польщі.\n\nПо-перше, треба пам’ятати, що ми у своїй історії мали 18 воєн з Москвою.\n\nТому ми добре знаємо, що таке російська агресія, і розуміємо, що якщо Україна не зупинить Росію, то вона вдарить по Польщі.\n\nТакож ми всі чудово знаємо, що компроміс з Росією неможливий. Адже Росія просто не знає такого поняття, як компроміс.\n\nТому, оцінюючи зміни у підтримці України, варто дивитися на два її виміри.\n\nЄ державна підтримка, яка є наслідком рішень на рівні уряду, – і вона залишатиметься стабільною. Також є можливість мобілізації суспільства для цієї допомоги – але остання з природних причин буде зменшуватися.\n\nПозиції польських партій щодо підтримки України\n\nНаразі можна говорити лише про одну партію з тих, що мають шанси залишитися у Сеймі, – \"Конфедерацію\", – яка може просувати вигідні для РФ тези.\n\nПроте це невелика політична сила, і вона напевно не матиме можливості впливати на урядові рішення. Якими б не були результати парламентських виборів 2023 року, я категорично виключаю можливість входження \"Конфедерації\" в урядову коаліцію.\n\nІнша річ – сьогоднішня (демократична) опозиція, яка підтримує Україну, проте у своїй зовнішній політиці координуватиме всі рішення з центром ЄС, з Німеччиною та Францією.\n\nА якщо політика Польщі буде скоординована з політикою Німеччини, то рівень допомоги неодмінно впаде. Ознаки цього можна помітити вже зараз.\n\nМи вже чули, як політики опозиції виступали проти візових санкцій проти РФ, так само, як проти них виступає Німеччина.\n\nЦе також є ризиком для України. Саме тому, на мою думку, нинішня урядова команда є найбільш ефективною в допомозі для України. Інакше ця допомога може виявитися більш декларативною, аніж реальною.\n\nІсторичні суперечки між Україною та Польщею\n\nНа щастя, ми бачимо, що ці суперечки пішли у минуле. Чи можуть вони повернутися? Я би цього не виключав. Хоча б тому, що Росія і надалі залишатиметься зацікавленою у розбраті між нашими країнами.\n\nІ нехай зараз такі провокації не можуть бути вдалими, через декілька років ситуація може змінитися.\n\nПроте нинішні випробування зблизили Україну та Польщу. Є всі підстави сподіватися, що в нас буде сильніший імунітет проти таких провокацій.\n\nУгорщина та блокування санкцій\n\nЗовнішній курс Угорщини та Польщі є подібним щодо подій в ЄС. Але одночасно – геть іншим щодо політики щодо Росії та України.\n\nУгорщина та Польща взаємно потребують допомоги одна одної в європейському просторі, але мають різну політику на Сході. І я не думаю, щоб це можна було змінити.\n\nПри цьому мені здається неправильним зображати Угорщину як головного союзника РФ у Євросоюзі. Це швидше пропагандистський погляд на природу відносин всередині ЄС.\n\nТак, офіційний курс Угорщини полягає в тому, що вони не хочуть ризикувати долею своєї меншини на Закарпатті, яка могла би потрапити під російські бомби. Звичайно, це не повністю пояснює логіку дій Будапешта.\n\nРадше варто казати, що Угорщина зараз є інструментом, який дозволяє Німеччині та Франції, а також польській опозиції, стверджувати, що хтось не дає їм вводити нові санкції проти РФ.\n\nПроте це не є правдою.\n\nНасправді нових санкцій не хочуть саме французи та німці.\n\nВ такій ситуації особлива позиція Угорщини у питанні санкцій дозволяє німцям та французам зняти з себе відповідальність.\n\nЧи хочуть Німеччина та Франція перемоги України?\n\nВпевнений, що якщо Німеччина та Франція були би однозначно налаштовані на посилення санкцій, в Угорщини не було би жодного шансу заблокувати їх.\n\nЗамість цього Німеччина та Франція насправді не хочуть перемоги України, оскільки це маргіналізує їхню позицію в Європі. Перемога України посилить позиції Центрально-Східної Європи – від Скандинавії до Румунії, але це явно не те, чого хочуть Берлін та Париж.\n\nХоча формально політика цих країн істотно змінилися за пів року війни, однак ці зміни мають більше фасадний характер.\n\nЗокрема, на превеликий жаль, у Франції так і не з'явилося впливового не проросійського політика. Тому ми не бачимо різниці між нинішнім курсом президента Макрона та ситуацією, якщо президентські вибори виграла б Марін Ле Пен.\n\nСитуація у Німеччині дещо краща. Є \"зелені\", для яких цінності мають більший вплив на рішення, аніж в інших партіях. Проте решта партій, в першу чергу соціал-демократи, залишаються дуже проросійськими.\n\nТак само ми поки не можемо сказати, чим є критична до РФ позиція нового керівництва ХДС. Це звичайна політика опозиції, яка мусить критикувати уряд, чи реальна зміна курсу? Все-таки саме ця партія і створила нинішній курс Німеччини.\n\nВступ України до НАТО та безпекові гарантії\n\nЧленство в НАТО – це лише інструмент, тоді як метою є забезпечення безпеки для країни. А безпеку можуть гарантувати ЄС з США.\n\nПроте, на мою думку, Німеччина та Франція і зараз, і навіть після завершення війни не допустять членства України в НАТО. Так само, як вони не допустили цього в Бухаресті в 2008 році.\n\nЗвичайно, офіційна позиція Польщі полягає в тому, що ми усіма силами будемо сприяти наданню Україні членства в Альянсі. І в цьому питанні у нас будуть союзники.\n\nПроте треба бути готовими до того, що є й впливові противники прийняття України до НАТО.\n\nТому треба думати і про альтернативні гарантії безпеки.\n\nТакою альтернативою може бути багатосторонній союз, наприклад такий, як було утворено Польщею, Україною та Британією. Проте членом цього об'єднання мають бути Сполучені Штати – це єдина країна, яка має достатній потенціал, щоб зупинити Росію.\n\nКомбінація українсько-польсько-балтійсько-скандинавсько-британсько-американської безпекової співпраці буде оптимальним інструментом, щоб зупинити Росію та гаранувати безпеку Україні.\n\nВізові обмеження для росіян\n\nПерш за все, маю надію, що до повного обмеження в'їзду росіян незабаром приєднається і Польща. Тоді скоординовані дії Польщі, балтійських країн та Фінляндії можуть бути достатньо ефективними.\n\nЩо стосується заборони на загальноєвропейському рівні, то і тут ми бачимо, що головними союзниками росіян є Німеччина та Франція, які виступають категорично проти такої заборони.\n\nШвидше за все, у майбутньому їм доведеться платити політичну та іміджеву ціну за таку політику.\n\nПроміжні вибори у США\n\nНе думаю, що будь-який результат проміжних виборів у США здатний вплинути на допомогу Україні.\n\nЦя допомога – національний інтерес США. Можлива поразка країни, яку підтримують США, матиме дуже погані наслідки для американців. Причому – в усьому світі.\n\nЦе була би друга поспіль демонстрація, що можливо перемогти державу, яка має американську підтримку. Перший раз це був Афганістан. І ця поразка стала передумовою російської агресії в Україні.\n\nДосвід поразки Афганістану став однією з причин підтримки для України. Американці знають, що друга така поразка може стати сигналом для Китаю в його політиці проти Тайваню.\n\nІнтерв'ю було взято під час Економічного форуму в Карпачі (Польща).\n\nСпілкувався Юрій Панченко,\n\nредактор \"Європейської правди\"",
    "Війна в Україні затягнеться через військову допомогу Заходу - Орбан": "Угорський лідер заявив, що через військову допомогу Києву війна в Україні буде тривалою. При цьому він зазначив, що Захід – на боці війни, Угорщина – на боці миру.\n\nПрем'єр-міністр Угорщини Віктор Орбан заявив, що війна в Україні затягнеться через те, що західні союзники надають Києву військову допомогу. Про це він сказав у своєму виступі в угорському парламенті у понеділок, 26 вересня, повідомляє Mandiner\n\nТак, Орбан закликав свій парламент та інші країни готуватися до тривалої війни.\n\n\"У нашому східному сусідстві йде війна між Україною та Росією, і від війни страждатиме все більша і більша частина світу\", - заявив він.\n\n\"Угорщина зараз стикається з цією глобальною економічною війною. Тепер усім зрозуміло, що слід очікувати затяжної війни. ЄС і США допомагають Україні і зброєю, і грошима, а в Росії запаси безмежні... Захід на боці війни, Угорщина на боці миру\", – сказав прем'єр.\n\nПолітик також розкритикував західні санкції проти Росії, заявивши, що вони нібито перетворили \"локальну війну на глобальну економічну війну\".\n\nНагадаємо, Орбан заявив , що війна в Україні \"може продовжуватися до 2030 року\", а Україна нібито може \"втратити третину або половину своєї території\". Глава угорського уряду також припускає розпад Євросоюзу наступного десятиліття.",
    "У Таллінні розклеїли листівки, де \"президента Угорщини\" Орбана порівнюють із Гітлером": "У столиці Естонії з’явилися кілька листівок, на яких зображено прем’єр-міністра Угорщини Віктора Орбана з вусами німецького диктатора Адольфа Гітлера й червоною свастикою на лобі.\n\nПро це повідомляє \"Європейська правда\" з посиланням на RTL.\n\nУперше фотографії листівок з’явилися на онлайн-форумі Reddit. Стверджується, що їх можна було побачити на кількох площах Таллінна й навіть на будівлі угорського посольства – ними обклеїли герб країни.\n\nФото: Reddit\n\nНа листівках, окрім Орбана в образі Гітлера, міститься такий текст (де Орбана, ймовірно, помилково названо \"президентом\" Угорщини), після якого вміщене посилання на сайт правозахисної організації Human Rights Watch:\n\n\"Це Віктор Орбан, президент Угорщини. Йому подобається російське вторгнення в Україну і, оскільки йому подобаються мертві українці, він розпорядився звести російську АЕС у своїй країні. УГОРЩИНА Є КОЛАБОРАНТОМ РОСІЇ ТА НЕ ПОВИННА БУТИ ЧЛЕНОМ ЄС. Прошу виявити естонські цінності і сказати Угорщині, що вона більше не може купувати російські енергоносії, які фінансуються кров'ю українського народу\".\n\nФото: Reddit\n\nУгорська влада поки не коментувала розміщені в Таллінні плакати.\n\nНагадаємо, влада Угорщини вже не перший місяць висловлює вкрай спектичну позицію щодо Європейського Союзу та повномасштабної війни Росії проти України.\n\nВ одному з останніх виступів угорський прем’єр-міністр Віктор Орбан заявив, що війна в Україні може тривати до 2030 року, і що Україна може втратити третину або половину своєї території, а також допускає розпад Євросоюзу у наступне десятиліття.\n\nПро те, чому Угорщина доводить, що чужа для європейської ціннісної цивілізації, читайте у статті: Угорщина обирає сторону зла. Знову, як у 1939 році.",
    "Угорщина проти газового плану Єврокомісії, бо боїться помсти Росії": "План Єврокомісії з обмеження ціни на російський газ суперечить інтересам Європи та Угорщини.\n\nПро це заявив глава МЗС Угорщини Петер Сійярто перед екстреною зустріччю міністрів енергетики ЄС у відео у своєму Facebook, його цитує агентство Reuters, пише \"Європейська правда\".\n\nСійярто сказав, що запропоноване обмеження ціни призведе до негайного припинення постачання до Європи.\n\n\"План, що передбачає обмеження ціни виключно на російський газ, що надходить трубопроводами, повністю суперечить інтересам Європи та Угорщини\", - сказав Сійярто.\n\n\"Якщо цінові обмеження буде введено виключно щодо російського газу, це, очевидно, призведе до негайного припинення постачання російського газу. Щоб визнати це, не потрібна Нобелівська премія\", - додав він.\n\n\"Сьогодні вранці... ми зробимо все можливе, щоб Брюссель нарешті зрозумів, що постачання газу - це не ідеологічне чи політичне питання, а питання жорсткої фізичної реальності\", - заяви Сійярто.\n\nУгорщина отримує 3,5 млрд кубометрів газу на рік через Болгарію та Сербію за довгостроковою угодою з Росією та ще 1 млрд кубометрів трубопроводом з Австрії. Угода з \"Газпромом\" розрахована на 15 років.\n\nВІДЕО ДНЯ\n\nУ п'ятницю міністри енергетики країн ЄС обговорять способи стримування цін на енергоносії, які зросли, оскільки Росія припинила більшу частину постачання газу до Європи у відповідь на санкції ЄС через вторгнення в Україну.\n\nЧехія, яка зараз головує в ЄС, заявила, що хоче зняти обмеження цін на російський газ із порядку денного зустрічі.\n\nПримітно, що напередодні зими уряд Угорщини наказав на чверть скоротити споживання газу в усіх державних установах і компаніях - максимальна температура у них становитиме 18 градусів.\n\nЄвропейська правда",
    "Угорщина вимагає гарантій від ЄС, що російська ядерна енергетика не потрапить під санкції": "Міністр закордонних справ Угорщини Петер Сійярто закликав усі інституції Євросоюзу надати гарантії, що російська ядерна енергетика не потрапить під санкції ЄС.\n\nПро це Сійярто зазначив у понеділок на своїй Facebook-сторінці, пише \"Європейська правда\".\n\n\"У першому санкційному пакеті Брюсселя йшлося про те, що ядерна енергетика не підпадатиме під санкції. Ми закликаємо Європейську комісію гарантувати, що всі брюссельські установи, всі національні органи та всі банки, що працюють у Європі, дотримуються цього положення\", - зазначив Сійярто, вирушаючи у Прагу на Конгрес ядерної енергетики Центральної та Східної Європи.\n\nВін додав, що Угорщина прискорила інвестиції в АЕС Пакш, єдину атомну електростанцію, щоб вони якнайшвидше сприяли безпечному енергопостачанню.\n\nПовномасштабне вторгнення Росії в Україну не змусило Угорщину відмовитися від енергетичної співпраці з Росією. Ще в березні глава угорського МЗС заявив, що Будапешт дотримується своєї угоди про імпорт російського газу і не планує скасовувати розширення своєї атомної електростанції \"Пакш\", яким займатиметься російська державна корпорація \"Росатом\".\n\nУ серпні Управління з атомної енергетики Угорщини видало дозвіл на розширення АЕС - проєкт \"Пакш II\".",
    "Кремль похвалив \"суверенну позицію\" Угорщини щодо багатьох питань у ЄС": "Прессекретар Кремля Дмитрій Пєсков похвалив Угорщину за те, що він назвав \"суверенною позицією\" у Євросоюзі.\n\nЯк повідомляє \"Європейська правда\", Пєсков прокоментував намір ЄС заморозити надання виплат Угорщині.\n\n\"Угорщина залишається членом ЄС, часом виникають розбіжності. До речі, щодо цього рішення слід дивитись у динаміці розвитку ситуації. Тому що план врегулювання опрацьовується. Угорщина займає суверенну позицію щодо багатьох питань, ми вітаємо це\", - цитує Пєскова \"Газета.Ru\".\n\nНагадаємо, Європейська комісія в неділю рекомендувала не виділяти Угорщині 65% коштів (7,5 млрд євро) за трьома програмами з ключового фонду ЄС через проблеми з верховенством права. Водночас Єврокомісія заклала основу для можливого компромісу, який дозволить Будапешту зберегти гроші.\n\nПрем’єр Польщі Матеуш Моравецький заявив, що Варшава виступає проти намірів Брюсселя фінансово покарати Угорщину.\n\nУ Словаччині думки щодо планів Брюсселя покарати Угорщину на 7,5 млрд євро розділилися.",
    "«Відсидітися не вдасться»: у МЗС відповіли на заяву Сіярто про послаблення ЄС через війну в Україні": "До ослаблення Європейського союзу призводять спроби зруйнувати внутрішню єдність, а не війна в Україні.\n\nПро це заявив спікер Міністерства закордонних справ України Олег Ніколенко.\n\nТак він відповів на останню заяву глави МЗС Угорщини Петера Сіярто: «Війна в Україні призвела до катастрофічного послаблення Європи та Євросоюзу. Ми маємо сказати правду про те, що лідери ЄС не змогли захистити людей в Європі від того, щоб вони не платили за війну, за яку взагалі не несуть відповідальності».\n\nНіколенко закликав не забувати, що українці платять своїм життям за те, щоб у решті куточків Європи люди не бачили жахів війни.\n\n6 липня 2022, 11:04 Сійярто розповів, чому Угорщина не дозволила перевозити зброю в Україну через свою територію За словами міністра, якби через угорсько-український кордон постачали зброю, ця територія стала б мішенню для росії. Але на західній Україні мешкають 150 тисяч угорців.\n\n«Російська агресія – гібридна. Вона не зводиться лише до військової складової. Росіяни атакують українські міста і села крилатими ракетами і танками, а країни ЄС – захмарними цінами на газ та пропагандою», – написав Ніколенко.\n\nУ МЗС нагадали, як ще за три місяці до повномасштабного вторгнення в Україну росія почала шантажувати європейських споживачів постачанням енергоресурсів та високими цінами.\n\n«Немає «це не наша війна». Немає «їхньої війни». Напад росії на Україну – це напад на весь демократичний світ, демократичні цінності, право бути собою і самостійно визначати своє майбутнє. Марно сподіватися, що вдасться відсидітися; вдати вигляд, що те, що твого сусіда розриває на шматки, тебе не стосується. Це не може бути так хоча б і через те, що на території України проживає понад 150 тис. українців угорського походження, турботу про яких системно підкреслює Будапешт», – наголосив представник міністерства.\n\nУ МЗС зазначили, що історія розставить усе на місця – імена тих, хто був на боці добра, і тих, хто на боці зла, буде вписано до підручників.\n\nНагадаємо, у травні секретар РНБО Олексій Данілов заявив, що Угорщина не просто знала про майбутній напад росії на Україну, а й планувала забрати собі частину території. Що відповіли у посольстві Угорщини, можна переглянути тут.\n\nУ липні прем'єр-міністр Угорщини Віктор Орбан заявив, що ЄС потрібна нова стратегія щодо війни в Україні, оскільки санкції проти росії не спрацювали.\n\nНещодавно міністр закордонних справ Дмитро Кулеба прокоментував непрості стосунки з Угорщиною та останні скандальні заяви її політиків.",
    "Збірна Італії обіграла сенсаційного лідера групи та вийшла до плейоф Ліги націй": "У понеділок, 26 вересня, збірна Угорщина приймала команду Італії в рамках заключного туру Ліги націй УЄФА-2022/23 в групі 3 Дивізіону А.\n\nЗустріч на \"Пушкаш Арені\" в Будапешті завершилася поразкою господарів з рахунком 0:2 .\n\nІталійці вийшли вперед на 27-й хвилині. Грубою помилкою в обороні угорців скористався Джакомо Распадорі, який розстріляв порожні ворота.\n\nНа початку другого тайму команда Роберто Манчіні зміцнила свою перевагу - Федеріко Дімарко відзначився на 52-й хвилині після передачі Браяна Крістанте.\n\nЗавдяки цій перемозі \"Скуадра Адзурра\" з 11 очками стала переможцем групи, обійшовши в таблиці угорців (10 балів). Саме чемпіони Євро-2020 стали третім учасником фінальної частини Ліги націй після Нідерландів і Хорватії. Володаря четвертої путівки до плейоф 27 вересня визначать Португалія та Іспанія.\n\nУ паралельному матчі групи 3 Дивізіону А збірна Англії зіграла в результативну нічию з Німеччиною - 3:3. У підсумку німці з 7 балами посіли третю сходинку, а родоначальники футболу з 3 очками фінішували останніми та опустяться до Дивізіону B.\n\nЧитайте також:\n\nЛіга націй: Нідерланди вийшли до фінальної стадії, Польща понизила в класі кривдників збірної України\n\nЛіга націй: Хорватія пробилася до фінальної частини, чемпіони світу попри поразку втрималися в еліті\n\nЛіга націй УЄФА-2022/23: групи і турнірні таблиці",
    "Полюби російський світ: чому Угорщина прогнулась під Росію": "\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nЗ початку російського вторгнення, у політичному та експертному середовищі України найчастіше спливає тема військової загрози з боку сусідньої Білорусі, мабуть, єдиного військово-політичного союзника Кремля. Режим Олександра Лукашенка не єдиний складний сусід, який своїми діями чи бездіяльністю завдає шкоди Україні. Днями у мережі з'явилися результати опитування аналітичного центру Századvég щодо ставлення громадян Угорщини до російсько-української війни. Як виявилося, 81% респондентів виступають проти постачання зброї країнами-членами ЄС в Україну та запровадження заборони на в'їзд росіян. Понад 70% учасників опитування не підтримують заборону на імпорт російської нафти, природного газу, вугілля, палива для атомних електростанцій, програму навчання українських військових до ЄС. В опитуванні брала участь тисяча угорців.\n\nСпівробітництво Угорщини та Росії\n\nЗріз громадської думки підкріплює липневі заяви прем'єр-міністра Угорщини Віктора Орбана про те, що стратегія НАТО щодо постачання України зброї нібито не виправдала себе, оскільки українці, на його думку, не зможуть перемогти росіян, а через санкції зросли ціни на енергоносії. В якості альтернативи, Орбан запропонував досягти миру шляхом укладення договору про гарантії у сфері безпеки між Росією та США. Риторика угорського прем'єра розходиться із реальним станом справ на фронті, включаючи звільнення ЗСУ Балаклії від російських окупантів та прорив першої лінії оборони противника у Херсонській області. Коментарі розбиралися, з якого дива угорці, які історично постраждали від росіян не менше, ніж українці, фактично прийняли бік Росії в кровопролитному збройному конфлікті біля своїх кордонів і зіпсували відносини з партнерами з ЄС та НАТО.\n\nЧи люблять угорці Росію\n\nРезультати опитування Századvég – це нонсенс, оскільки історично, угорці та росіяни ніколи не були союзниками і традиційно перебували по різні боки барикад. У роки Першої Світової війни угорці служили у збройних силах Австро-Угорщини та боролися з армією Російської імперії. Наприклад, під час битви при Ліманової у грудні 1914 року було повністю знищено 15-ту російську піхотну дивізію під час наступу австро-угорських і німецьких військ. У роки Другої Світової війни Угорське королівство під керівництвом регента Міклоша Хорті було сателітом Третього Рейху та брало участь у бойових діях на території СРСР. З жителями \"російських селищ\" угорські окупанти не церемонилися, а про їхні військові злочини досі люблять посмакувати російські блогери.\n\n\n\n\n\nЗнищення громадянської інфраструктури, вбивства цивільного населення, сексуальне насильство, знущання з військовополонених – все, що сьогодні творять російські окупанти в Україні, угорці влаштовували у Чорнозем'ї та Середній Смузі Росії в роки Другої Світової війни. У 1941-1942 роках угорці вбили до 30 тис. осіб біля СРСР. Зокрема, у травні 1942 року угорські військові живцем спалили жителів Сівського району Брянської області Сидора та Олексія Мазеркових, а в липні 1942 року змусили Василя Пашкова, Пахома Польникова та Григорія Пашкова із села Польникове Білгородської області вирити собі могилу перед тим, як померти.\n\nВинятком можна вважати лише період холодної війни, коли Будапешт був формальним сателітом Москви в Організації Варшавського Договору. Втім, особливою підкоренням угорці не відрізнялися. Угорське суспільство болісно перенесло примусову колективізацію, націоналізацію, політичні репресії соратника Сталіна – голови Угорської партії трудящих Матьяша Ракоші. Близько 400 тис. угорців опинилися у місцях позбавлення волі на важких та брудних роботах.\n\nУгорська революція 1956 року\n\n\n\nНезважаючи на відставку Ракоші, народний гнів вилився у 50-тисячне збройне повстання проти соціалістичного ладу у жовтні-листопаді 1956 року, яке підтримав голова Радміну Угорської народної республіки Імре Надь. Угорці чинили запеклий опір радянським військам, втрати яких становили 7 тис. осіб. Щоб повернути до влади своїх ставлеників і придушити спробу Угорщини вийти з соцтабору, радянському командуванню довелося ввести в країну 3 тис. танків, артобстрілу Будапешт і влаштувати криваве побоїще на вулицях міста. За час повстання загинули 25 тис. угорців, понад 200 тис. людей втекли з країни.\n\nНавряд чи можна забути біль, який угорцям завдала Москва у 1956 році, як не вибачать російські злочини угорських військових початку 40-х. Принаймні на зорі своєї політичної кар'єри Віктор Орбан пригадав Кремлю про його злочини без терміну давності. У червні 1989 року на церемонії перепоховання Імре Надя засновник партії Фідес закликав провести в Угорщині вільні вибори, а радянські війська залишити країну. У березні 2022 року партія \"Фідес\" організувала марш миру в Будапешті, в якому взяли участь щонайменше півмільйона людей. Такий відгук в угорському суспільстві пов'язаний з тим, що вторгнення Росії в Україну асоціюється у угорців із подіями 1956 року, коли постраждали їхні батьки та діди. Ні про яку симпатію угорців до Москви не може бути й мови, тому що їхні цінності суперечать політиці Путіна – затятого прихильника збереження СРСР.\n\n\n\n\n\n\n\n\n\nЯк угорці продалися Росії\n\nОднак, як виявилося, угорці настільки люблять гроші, що заради них готові заплющити очі на образи минулих років і керуватися винятково холодним розрахунком. Про це якраз і свідчать результати опитування Századvég. Відомий своєю лояльністю партії \"Фідес\" директор Századvég, політолог Золтан Кізеллі пояснив, що Угорщина не збирається залишати ЄС чи НАТО і завжди була частиною західної цивілізації, але при цьому не припинятиме займатися бізнесом з Росією та іншими країнами БРІКС (Бразилія, Росія, Індія, Китай, ПАР). Політолог упевнений, що Росія сьогодні не загрожує безпеці Угорщини, а самі угорці більше не хочуть воювати з росіянами після поразок у кількох збройних конфліктах. Будапешту економічно вигідно працювати з Москвою, і цьому заважає війна в Україні та антиросійські санкції.\n\nУгорщина на 85% залежить від постачання природного газу з Росії та скорочення залежності від російських енергоносіїв не входить до планів угорського уряду. Минулого року Угорщина уклала з \"Газпромом\" контракт терміном на 15 років на постачання 4,5 млрд. кубометрів природного газу на рік за ціною до 300 доларів за тисячу кубометрів. За словами президента РФ Володимира Путіна, Угорщина купує російський газ за довгостроковим контрактом з \"Газпромом\" у п'ять разів дешевше за ринкові ціни в Європі.\n\nУ серпні 2022 року держсекретар МЗС Угорщини Тамаш Менцзер анонсував плани закупити у російської компанії \"Газпром\" додатково 700 млн. кубометрів природного газу перед опалювальним сезоном. Угорська влада не хоче шукати більш дорогі альтернативи російським енергоносіям. Наприкінці серпня ціни на природний газ у Європі перевищили 3000 доларів за тисячу кубометрів через те, що РФ призупинила використання газопроводу \"Північний потік-1\". Окрім газу Угорщина купує у Росії ядерне паливо та нафту (65% поставок).\n\nРозрив із Росією завадить планам уряду Орбана у сфері ядерної енергетики. Так уже склалося, що ядерна енергетика Угорщини ґрунтується на радянських технологіях. 1982 року радянські фахівці збудували єдину в країні АЕС \"Пакш-1\", яка виробляє 50% електроенергії в Угорщині. У серпні 2022 року угорська влада видала \"Росатому\" дозвіл на будівництво двох нових енергоблоків (АЕС \"Пакш-2\").\n\n\n\n\n\nПлани будівництва АЕС \"Пакш-2\"\n\nУгорський середній та малий бізнес не бажає через санкції втрачати джерело доходу, яке приносять російські громадяни. За даними Асоціації туроператорів Росії, якщо росіяни не зможуть відвідувати Угорщину, то туристичний потік до країни скоротиться на 10-15%. Як правило, на туристах наживаються готельний бізнес, кафе та ресторани, спортзали, нічні клуби, кінотеатри, торговельні мережі та багато інших закладів сфери послуг.\n\nНа росіянах тримається ринок нерухомості Угорщини. Вони охоче купують будинки та квартири у Будапешті та курортних містах. У 2014 році росіяни придбали в Угорщині 600 із 1800 квартир, проданих іноземним громадянам. Директор агентства Capital Real Estate Budapest Золтан Семеш повідомив, що половина покупців нерухомості у Будапешті є росіянами чи українцями.\n\nРосійські громадяни примудряються навіть робити внесок у розвиток угорської порноіндустрії. За інформацією блогера Анжеліки Петрищевої, громадяни РФ приїжджають до Угорщини на зйомки у фільмах, оскільки порнографія у Росії заборонена. В основному вони поселяються в Будапешті як порноактриса Ада Махачова з Дагестану, що викликає ненависть і зневагу у своїх одноплемінників. Щоб не говорили в консервативній партії \"Фідес\" про важливість сімейних цінностей, католицьку церкву, за Будапештом закріпилася репутація європейської столиці порно, а за неофіційною інформацією цей бізнес становить 1% ВВП Угорщини. І все це не без участі росіян.\n\n\n\n\n\n\n\n\n\nЧому Орбану вигідно ворогувати з Україною\n\nРезультати опитування Századvég є прямим наслідком антиукраїнських настроїв, які насаджує партія \"Фідес\" в угорському суспільстві. Орбан під копірку запозичив досвід російських пропагандистів, які стверджують, що українці поголовно є нацистами, які утискують у правах російськомовне населення. Задовго до вторгнення Росії в Україну режим Орбана послідовно демонізував українців та звинувачував нас у порушенні мовних прав угорців Закарпаття.\n\nЕтнічні угорці мешкають в Україні, Румунії, Сербії, Словаччині. Завдяки наданню їм угорського громадянства, виділенню різних грантів із держбюджету Віктор Орбан знайшов нових прихильників для партії \"Фідес\" за кордоном. Партія Орбана вже понад 10 років поспіль перемагає на парламентських виборах за рахунок голосів угорців, які мешкають у сусідніх державах.\n\nЩоб виправдати в очах угорських обивателів сенс такої благодійності для мешканців українського Закарпаття, режим Орбана не втрачає нагоди звинуватити владу України в позбавленні угорської меншини права вчитися рідною мовою. Хоча Угорщина порушує законодавство України, роздаючи жителям Закарпаття угорські паспорти, оскільки у нас не дозволено подвійне громадянство. До того ж це абсолютно нормально вивчати державну мову країни, громадянином якої ти є.\n\nРежим Орбана має монопольно впливає на думку угорського суспільства. Як і в Росії, в Угорщині обмежена свобода ЗМІ. Соратники Орбана скупили найбільші медіахолдинги, а уряд видавлює із країни закордонний медіабізнес та неурядові організації, навчальні заклади, такі як Центрально-Європейський університет Джорджа Сороса. Достовірність опитування аналітичного центру Századvég, який виконує замовлення міністерства національного розвитку Угорщини, викликає сумнів.\n\nЩо спільного між Орбаном та Путіним\n\nУкраїна одночасно виявилася об'єктом нападок та дискримінації з боку Росії та Угорщини тому, що політичні режими та суспільства цих країн придушені комплексами великодержавного шовінізму та обложеної фортеці. Орбан та Путін годують своїх громадян байками про зовнішніх ворогів, що загрожують державності чи національній ідентичності, серед яких знайшлося місце Україні.\n\nІснує версія, що Віктор Орбан уже давно працює на Кремль. За інформацією колишнього співробітника Управління національної безпеки Угорщини Ференца Катрейна, відколи Орбан став прем'єр-міністром Угорщини у 2010 році, угорській контррозвідці заборонили протидіяти діяльності російських спецслужб. Катрейн вважає, що російські розвідники пустили щупальця до всіх сфер угорського суспільства. Зокрема, ГРУ збирає інформацію про збройні сили та НАТО, підтримувала зв'язки з неонацистською організацією \"Угорський національний фронт\". Колишній контррозвідник оцінює російську загрозу в Європі на дуже високому рівні, що суперечить погляду провладного директора Századvég.\n\nДумка Катрейна має право існування. Віктор Орбан всіляко сприяє розколу єдності в ЄС та НАТО з українського питання, ставлячи під сумнів доцільність антиросійських санкцій, постачання зброї українським військовим та євроатлантичну інтеграцію України. Сучасна Угорщина подає поганий приклад іншим європейським країнам, даючи зрозуміти, що можна заплющити очі на військові злочини Росії в Україні заради власних шкурних інтересів та діяти з позиції \"моя хата з краю, нічого не бачу не знаю\" у питаннях європейської безпеки, незважаючи на явну російську загрозу.\n\nПідписуйтесь на наш Telegram-канал, щоб першими дізнатися про найважливіші події!",
    "До цього йде: які шанси, що Угорщину позбавлять членства в ЄС": "Про це 24 каналу розповів голова угорської громади Києва та області Тібор Томпа. Напередодні він розповідав, що дії та заяви угорського лідера Віктора Орбана шкодять європейському майбутньому країни.\n\nДо речі Орбан фактично визнав, що ЄС для нього – дійна корова: чим це закінчиться\n\nУгорщину можуть позбавити права голосу\n\nПрем'єр-міністр країни Орбан заявив, нібито до 2030 року Європейський Союз розвалиться. Утім, на думку Томпи, це навряд відбудеться, ймовірніше, – проблеми будуть в Угорщини.\n\nТе, що Угорщину вже позбавили значних коштів – це факт. Я думаю її позбавлять і права голосу,\n\n– припустив голова угорської громади Києва\n\nЗаяви угорського прем'єр-міністра звучать, як російська пропаганда. Томпа зазначив, що Віктор Орбан та голова угорського МЗС Петер Сійярто – \"троянські коні у Європейському Союзі\", які тільки шкодять як Угорщині, так і ЄС.\n\nТомпа припустив, що Угорщину можуть позбавити права голосу: дивіться відео\n\nВиключення Угорщини з ЄС: що відомо",
    "Держави ЄС, крім Угорщини, домовилися про 5 млрд євро макрофіну для України - ЗМІ": "Усі держави-члени ЄС, окрім Угорщини, погодилися фінансово гарантувати ще 5 млрд євро макрофінансової допомоги у вигляді довгострокових кредитів для України.\n\nПро це стало відомо виданню Euractiv, повідомляє \"Європейська правда\".\n\nВідповідно до джерел, Єврокомісія має намір висунути офіційну пропозицію з цього питання наступного тижня, незважаючи на опір уряду Угорщину.\n\nОчікується, що наприкінці наступного тижня міністри економіки ЄС у Празі погодять політичну декларацію на підтримку макрофінансової допомоги Україні на суму 5 млрд євро.\n\nОчікується, що пакет буде офіційно прийнято на Раді ЄС із загальних питань, яка відбудеться 20 вересня у Брюсселі.\n\nЄврокомісія підтвердила у відповідь на запит видання, що її пропозиція про кредит у розмірі 5 млрд євро для України буде подана наступного тижня.\n\n5 млрд євро, про які держави-члени домовилися на робочому рівні 2 вересня, є частиною макрофінансової допомоги у розмірі до 9 млрд євро, про яку Єврокомісія оголосила у травні.\n\nВІДЕО ДНЯ\n\nОднак через сумніви, як фінансувати допомогу ЄС, досі було офіційно погоджено лише 1 млрд євро з цієї макрофінансової допомоги.\n\nЗгідно з декількома джерелами, уряд Німеччини був проти надання додаткових кредитів через ризик дефолту України. Натомість він виступав за гранти, які не мали бути погашені Україною.\n\nУ той час як Німеччина та всі інші держави-члени, за винятком Угорщини, тепер, схоже, домовилися про надання додаткових 5 млрд євро макрофінансової допомоги Україні, обговорення щодо решти 3 млрд євро все ще триває. Держави-члени розходяться в думках щодо того, повинні гроші бути надані у вигляді грантів чи кредитів.\n\n\"Ми продовжуємо роботу щодо 3 млрд євро, які залишилися, з пакету макрофінансової допомоги на 9 млрд євро для України\", - повідомив виданню представник Єврокомісії.\n\nЗа оцінками МВФ, проведеними раніше цього року, українському уряду потрібна фінансова підтримка у розмірі близько 5 мільярдів євро на місяць, щоб залишатися платоспроможним.\n\nЯкщо Україна не отримає достатньої фінансової підтримки, вона може бути змушена монетизувати свій дефіцит, що спричинить ризик нестримної інфляції.\n\nЗатримка з наданням Україні другого траншу макрофінансової допомоги від Євросоюзу пов’язана з внутрішніми дискусіями серед країн-членів, заявляв раніше посол ЄС в Україні Матті Маасікас.\n\nЄвропейська рада за підсумками саміту 24 червня ухвалила рішення надати Україні макрофінансову допомогу в розмірі до 9 мільярдів євро. Перший транш у розмірі 1 мільярда євро прийшов Україні 2 серпня.",
    "Потепління відносин: Угорщина допоможе Україні відновлювати об’єкти після війни": "Потепління відносин: Угорщина допоможе Україні відновлювати об’єкти після війни\n\nПредставник Уповноваженого Верховної Ради з прав людини Роланд Цебер зустрівся із заступником міністра закордонних справ та зовнішньої економіки Угорщини Левенте Модьором.\n\n“Між нашими країнами складні відносини. Так, є певні непорозуміння, десь образи, десь звинувачення. Але я твердо переконаний, що навіть у цих важких умовах спілкуватися необхідно! Угорщина сьогодні активно допомагає Україні в гуманітарній сфері. Говорили і про наболіле, зокрема і ті питання, які, переконаний, задаєте нашим сусідам і ви, друзі. Не вдаватимуся у подробиці, але можу сказати одне — українська дипломатія потужно працює, а відважна боротьба ЗСУ на фронті лише надає сил і переконує у силі нашої держави не лише самих українців, але й дуже багатьох за межами наших кордонів!”, — зауважив Цебер.\n\nЗ Левентом Модьором обговорили низку питань, які стосуються допомоги українським біженцям, дотримання їхніх прав. Також Угорщина спрямовує в Україну величезну кількість гуманітарних вантажів. Наші сусіди готові брати активну участь у відбудові післявоєнної України і вже є цілий ряд конкретних об’єктів, зокрема на Київщині, які готуються до реалізації.\n\nЗагалом, під час візиту в Україну Левенте Модьор зустрівся з головами кількох місцевих самоврядувань. Після перемовин держсекретар повідомив, що Угорщина побудує в регіоні оздоровчий центр, муніципалітет, дитячий садок і школу. До слова, Левенте Модьор також запропонував для дітей із Бучі безкоштовний відпочинок в Угорщині.\n\n“Це перший візит в Україну, але лише тому, що ми хотіли приїхати з конкретною допомогою. Уже протягом кількох тижнів ми почнемо реалізацію проекту в Бучанській громаді. Ми маємо угорське прислів‘я: “Хто допомагає швидко — допомагає двічі”, — додав Левенте Модьор.\n\nСтежте за новинами Закарпаття та України у нашому Телеграм каналі.\n\n-->",
    "Дві сусідки: Давидюк назвав ще дві країни, які можуть учинити акт агресії проти України": "Про це 24 каналу розповів політолог Микола Давидюк. Раніше він говорив про те, що Угорщину можуть вигнати з Євросоюзу як символічну жертву.\n\nВажливо Орбан ненавидить Україну та мріє про \"русскій мір\" в Європі, – Подоляк\n\nРумунія й Угорщина на нас дивляться як на потенційну жертву\n\nДавидюк зазначив, що Угорщина та Румунія можуть дивитись на Україну, як на потенційну жертву. Вони готові встромити ножа в спину.\n\nТак, вони голосують, як необхідно. Однак за можливих розкладів, це два потенційні вороги, які можуть бути не менш ворожими, ніж росія. Румунія й Угорщина – це два потенційні агресори проти України,\n\n– зауважив політолог.\n\nВін додав, що будь-яку можливість здійснити злочин, коли світ буде на роздоріжжі, вони використають. Вони вчинять злочин проти нас.\n\nЦі стратегії ще з часів Другої світової війни\n\nЗа словами Давидюка, Румунія й Угорщина ці стратегії виношують ще з часів Другої світової війни. Вони не публічні, таємні, однак від них не відмовились.\n\n\"Якщо проаналізувати їхню діяльність на території, що прилягає до цих країн, ми можемо зробити висновок, що в майбутньому ці країни вчинять акт агресії в наш бік\", – наголосив він.\n\nУкраїна має бути сильною, щоб уникнути цього\n\nНа думку політолога, Україна має бути сильною, щоб уникнути цього. Ми повинні мати потужну економіку, бути захищеними геополітично й дипломатично. Тоді вони цього не зроблять.\n\nОсь це наше завдання. Буде соромно, якщо навіть ці країни, які явно далеко не в списку найсильніших, будуть дивитись на нас, як на жертву,\n\n– підсумував він.\n\nДавидюк назвав ще 2 країни, які можуть учинити акт агресії проти України: дивіться відео\n\nНовини Угорщини й Румунії: останні події",
    "Польща прагне налагодити відносини з Угорщиною на тлі розбіжностей щодо війни в Україні, – Bloomberg": "Відносини між країнами зіпсувалася після того, як прем’єр-міністр Угорщини Віктор Орбан відмовився повністю розірвати відносини з Владіміром Путіним після 24 лютого.\n\nГлава польського уряду Матеуш Моравецький збирається розробити формулу, в якій, чітко називаючи розбіжності, поважаючи чутливість української сторони в пов’язаних з війною питаннях, Польща зможе проводити “спільну діяльність з Угорщиною в тих сферах, де у двох країн є спільні цінності та інтереси”.\n\nПро це повідомляє Bloomberg.\n\nЗазначається, що причиною спроб перегорнути сторінку напружених відносин між двома східними членами ЄС є те, що обидві країни залишаються закритими від доступу до коштів постпандемічної допомоги ЄС через певне відхилення від демократії.\n\nУгорщина та Польща протягом року неодноразово кидали виклик Європейському Союзу у питанні верховенства права. Але дружба зіпсувалася після того, як прем’єр-міністр Угорщини Віктор Орбан відмовився повністю розірвати відносини з Владіміром Путіним після вторгнення Росії в Україну в лютому.\n\n“Уряд Польщі, тим часом, був одним із найбільш жорстких у ЄС щодо Росії, що спонукало фактичного лідера країни Ярослава Качинського у квітні заявити, що особливі відносини з Угорщиною не можуть тривати “за нинішніх умов”.\n\nОстанніми тижнями уряд у Варшаві зайняв дедалі більш конфронтаційну позицію проти блоку та неодноразово звинувачував опозицію в змові з Німеччиною, щоб підірвати її шанси на загальних виборах наступного року.\n\nНагадаємо, серед всіх країн Євросоюзу лише дві – Австрія і Угорщина – не поставляють Україні зброю для захисту від російської агресії.",
    "Могли продати на органи: Міс Угорщина втекла з рабства": "Після повернення додому зловмисник знайшов дівчину в соціальних мережах і почав шантажувати, бо нібито має компрометуючі фотографії.\n\nВікторія Язмін, яка представляла Угорщину на конкурсі краси Міс Всесвіт 2021, приїхала до Північної Македонії для роботи моделлю, але мало не потрапила в рабство. Про це повідомляє Blikk.\n\nЗа словами 21-річної дівчини, з нею зв'язався чоловік, який назвався агентом, і запропонував взяти участь у фотосесії колекції одягу із 12 моделями з різних країн світу.\n\nБлизько місяця тому вона прибула до Північної Македонії, де її зустрів злочинець та відвіз у готель, після чого у Вікторії забрали паспорт та цілодобово стежили. Сам же чоловік, який назвався Джиммі, почав чіплятися і погрожувати, отримавши відмову.\n\n\"Він сказав мені: \"Якби я вбив тебе прямо тут і кинув в озеро, то за двадцять років ніхто не дізнався б, куди ти поділася\". Я злякалася, але не показала цього, випила два келихи вина. Після цього я нічого не пам'ятаю з вечора. Напевно, щось було у напої. Я знепритомніла\", - розповіла вона.\n\nНаступного дня юна дівчина повідомила дівчатам у загальній групі про ситуацію, що склалася, і попросила батька забрати її. Після цього вона вирішила тікати з готелю, втім, аби не викликати підозри, Міс Угорщина залишила речі в номері.\n\n\"Це був пекельний день. Було страшно, що мене знайдуть. Я не спала, боячись заплющити очі. Мені досі сняться кошмари, бо мене могли просто вбити чи продати на органи\", - сказала Язмін.\n\nКрім того, одна з дівчат, яка також приїхала на фотосесію з Франції, подала заяву в поліцію, і за цю справу взявся Інтерпол.\n\nНаразі Вікторія Язмін проходить психологічну реабілітацію.\n\nРаніше повідомлялося, що Україну на конкурсі Місіс Всесвіт-2022 представить мешканка Тернополя, почесна консулка Угорщини Тетяна Чубак.\n\nІрина Шейк показала себе у дитинстві\n\nНовини від Корреспондент.net в Telegram. Підписуйтесь на наш канал https://t.me/korrespondentnet",
    "В Угорщині змінюють правила безкоштовного проїзду українців: деталі": "З 15 вересня білети \"Солідарності\" видаватимуть на визначених станціях\n\nІз 15 вересня в Угорщині змінюються правила безплатного проїзду поїздами для українських біженців. Тепер отримати безкоштовні квитки можна буде за окремими напрямками на визначених станціях.\n\nЙдеться передовсім про проїзд від кордону до станцій всередині країни та на міжнародних маршрутах в межах Угорщини, повідомляє TRAVEL РБК-Україна з посиланням на сайт угорської державної залізниці.\n\nЗа якими маршрутами діятиме безплатний проїзд поїздами\n\nУкраїнці, які знайшли прихисток в Угорщині, з 15 вересня зможуть подорожувати безкоштовно з квитком \"Солідарності\" у вагонах другого класу за такими напрямками:\n\nвід станцій на маршруті Захонь – Ніредьхаза; станцій Хидашнемети/Нірабрань/Бихаркерестеш/Лекешхаза - до станцій Будапешт-Келеті/Будапешт-Нюгаті/Кебанья-Кішпешт/Зугло/ Будапешт-Келенфьольд/Хедьешхалом/Cоб;\n\nТакож:\n\nвід станцій Будапешт-Келеті/Будапешт-Нюгаті/ Будапешт-Дели/ Кебанья-Кішпешт/Будапешт-Келенфьольд - до станцій Хедьешхалом/Cоб;\n\nЗазначається, що купити квиток \"Солідарності\" від однієї станції Будапешта до іншої станції Будапешта неможливо.\n\nОтримати квитки для безплатного проїзду можна лише:\n\nв касах станцій з відправленням поїзда з цих станцій від кордону в регіони країни або з Будапешту до станцій на кордоні (Захонь, Тисабездед, Тужер, Коморо, Кишварда-Хармашкут, Кишварда, Айак, Патроха, Гегень, Демечер, Кек, Нiрбогдань, Кемече, Шоштохедь, Шошто, Ніредьхаза, Хидашнемети, Нірабрань, Бихаркерестеш, Лекешхаза, Будапешт-Келеті, Будапешт-Нюгаті, Будапешт-Делі, Кебанья-Кішпешт, Будапешт-Келенфьольд);\n\nна борту певних поїздів, що перетинають кордон, при пред'явленні відповідного документа, що посвідчує особу.\n\nФото: Українські біженці в Угорщині (gettyimages.com)\n\nЯкі ще пільги для подорожей пропонує Угорщина\n\nДля інших подорожей Угорщина надає пільги відповідно до постанови уряду 85/2007. Розміри знижок залежать від статусу та віку. У яких випадках українці можуть подорожувати дешевше:\n\n100% знижки на квитки – особи які подають заяву на визнання біженцем чи на отримання тимчасового захисту ; ті, хто вже отримав такий статус;\n\n; ті, хто вже отримав такий статус; 100% - дітям до 6 років, які подорожують з дорослими;\n\n50% - дітям 6-14 років;\n\n33% - особі до 26 років;\n\n33% - знижка для батьків, які супроводжують 1-2 дітей;\n\n90% - групова знижка для багатодітних сімей.\n\nДля всіх інших поїздок діє стандартний тариф - квитки можливо придбати в додатку MAV, на сайті www.jegy.mav.hu , в квиткових автоматах і в касах.\n\nЗнижки не надаються на міжнародні поїздки. Безкоштовні квитки \"Солідарності\" можна використовувати для міжнародних подорожей - на частині маршруту в межах Угорщини.\n\nНагадаємо, ми писали, що у Німеччині продовжать квитки за 9 євро.",
    "З Угорщини практично зникли російські туристи: як адаптується місцевий бізнес": "Згідно з даними Євростату, наздоганяння колишніх показників у галузі туризму після епідемії коронавірусу в Угорщині відбувалося повільніше, ніж в інших європейських країнах.\n\nНаціональна угорська туристична агенція (A Magyar Turisztikai Ügynökség) нещодавно повідомила, що в червні цього року Угорщина досягнула прориву, і нарешті в країні перевищили рівень 2019 року за кількістю ночей у номерах, заброньованих гостями.\n\nНа думку експертів, хоча це й хороший знак, але насправді ситуація в туризмі непроста: ціни на енергоносії та сировину стрімко зростають, а робочої сили майже немає. Через війну в Україні з багатьох європейських країн практично зникли як українські, так і російські туристи.\n\nЦього літа до Угорщини практично не приїжджали російські туристи, повідомляє g7.hu.\n\nВже з’ясувалося, що Хевіз, який в основному люблять росіяни, цього року не особливо відвідували ні російські, ні українські туристи. Те ж саме стосується іншого курортного міста Гайдусобосло, а в Будапешті також помітили, що на популярні курорти міста приїжджає набагато менше російських туристів.\n\nЗа офіційною статистикою головного статистичного управління Угорщини (KSH), у січні країну відвідало 54 тис російських туристів, тоді як у березні, квітні та травні офіційно росіянами заброньовано лише 5-6 тис ночей у готелях, мотелях та у приватному секторі.\n\nЯкщо раніше 17% усіх заброньованих ночей у курортному містечку біля озера Балатон були пов’язані з росіянами, і вони також вважалися гостями, які особливо безтурботно витрачають гроші. Однак після вторгнення в Україну росіяни могли прибути сюди лише в обхід, через Туреччину чи Сербію через закриття повітряного простору, але через значне підвищення цін на квитки вони практично перестали подорожувати до Угорщини.\n\nЗа оцінкою Budapest Gyógyfürdői és Hévizei Zrt. на термальних курортах в угорській столиці втрата доходів цього року вже становить 311 мільйонів форинтів саме через відсутність росіян.\n\nДуже значне падіння кількості російських туристів в Угорщині також випливає зі статистики KSH. Наприклад, у 2019 році Угорщину щомісяця відвідувало майже 80 тисяч російських гостей. Тепер у 10-15 разів менше.\n\nТуризм у Європі оживає по-різному\n\nЗагалом у 2021 році туристи провели в Європейському Союзі близько 364 мільйонів гостьових ночей у помешканнях, заброньованих через Airbnb, Booking, Expedia Group або Tripadvisor, що становить приблизно на 34% збільшення порівняно з 2020 роком. Однак це число все ще на 29 відсотків нижче за показник, що був до початку епідемії в 2019 році, коли було зареєстровано 512 мільйонів гостьових ночей. Про це повідомили у нещодавно опублікованому звіті Євростату, в якому також підкреслюється, що відновлення галузі відбувається по різному в кожному окремому регіоні.\n\nПочесний президент Асоціації готелів і ресторанів Угорщини (MSZÉSZ) Томаш Флешч вважає, що порівняно з минулим роком ситуація дійсно значно покращилася, хоча українських і російських туристів, які раніше любили відпочивати на угорських курортах буде не вистачати.\n\nВін вважає, що війна по сусідству з Угорщиною також відлякує багатьох європейських туристів від країни.\n\n«Багато хто вважає, що ми занадто близько знаходимося до військових дій, тому вважають за краще сюди не їхати», – каже Флешч.\n\nВін зазначив, що через суворі правила щодо Covid-19, які все ще діють у Китаї, китайські туристи також мало подорожують, що також означає величезне падіння кількості відвідувачів.\n\n«Навіть у таких умовах відпочинковий туризм відновлюється. Однак діловий туризм зовсім не пожвавився після епідемії, майже немає конференцій, заходів та поїздок з боку компаній, і цих доходів також дуже бракує», – додав почесний президент MSSZÉSZ.\n\nКраїни роблять ставку на внутрішній туризм\n\nВ Угорщині, як у багатьох інших країнах Європи, все більше покладаються на вітчизняного споживача туристичних послуг, це практично єдина можливість врятувати галузь.\n\nВнутрішній туристичний сектор Угорщини у 2021 році значно покращив показники у порівнянні з попереднім роком. Внесок у відновлення угорського туризму зробили і туристи-українці. Про це повідомив Золтан Гуллер, голова Угорського туристичного агентства.\n\nЗа його словами, 75% внутрішніх туристів були угорцями, але кількість іноземних відвідувачів також почала стабільно зростати.\n\nНа жаль, із зрозумілих причин для більшості українців туристичні подорожі стали тепер не актуальними.\n\nНаразі в Угорщині кожне п’яте бронювання внутрішнього готелю здійснюється в районі озера Балатону (19,8%). На другому місці – Північна Угорщина (17,2%), на третьому – Будапешт (12,6%). Середня ціна гостьової ночі на особу становить близько 11 000 форинтів, що на 39% більше, ніж у 2019 році.\n\nШіофок та Егер також привернули найбільше гостей у другому кварталі 2022 року.\n\n«Зазвичай у будні дні ціна нижча, але в літній період усі наші партнери з розміщення встановлюють обов’язкову мінімальну тривалість перебування, зазвичай гості мають бронювати 2-3 ночі», — каже Лілі Келемен, представник сайту з бронювання помешкань Szallas.hu.\n\nЗгідно з опитуванням порталу, вісім із десяти угорців, які планували відпустку цього року, не перебували під впливом війни, що вирує у сусідній країні, але ті, хто скасував відпочинок, в основному посилалися на фінансові причини.\n\nНайбільшою проблемою для галузі в Угорщині залишається брак робочої сили. Зокрема, важко знайти офіціантів, барменів, кухарів і кондитерів. Тому у літні місяці активно залучають студентів.\n\nЗа поточними даними, рівень бронювання у вересні та жовтні також значно вищий, ніж минулого року, а рівень останнього кварталу 2019 року вже навіть перевищено.\n\nВідпочинок у Європі – привілей для росіян\n\nУгорське видання g7.hu пише, що цілком зрозуміла загальна громадська думка в більшості країн Європи: люди роздратовані видом російських туристів, які прибувають до країн ЄС під час війни. А тим часом міністри країн-членів обговорюють посилення візових умов для росіян, зокрема йдеться навіть про повну заборону для в’їзду.\n\nТим часом виїхати з Росії вже стає важче. На практиці деякі країни більше не видають для них туристичні візи, а квитки на кілька рейсів, що залишилися, стали надто дорогими. Продавці квитків у Москві зазвичай приймають лише готівку, а росіяни, які виїжджають за кордон, через санкції не можуть користуватися навіть банківськими картками Mastercard і Visa.\n\nНаразі міністри ЄС обговорюють подальші візові обмеження для росіян у Чеській Республіці, яка головує в ЄС, але через спротив лідерів деяких країн наразі не очікується, що план повної заборони, за який виступають переважно країни Балтії, буде реалізований найближчим часом.\n\nСеред провідних держав ЄС проти цього також виступають Франція та Німеччина, тому реалістичніше очікувати, що угода між РФ і Євросоюзом про спрощення видачі віз, ратифікована в 2007 році, буде призупинена, а в на практиці умови отримання візи будуть ще більш жорсткими.\n\n5 вересня під час міжпарламентської конференції з питань спільної зовнішньої політики ЄС глава дипломатії Євросоюзу Жозеп Боррель пояснив, що хоча громадяни РФ все ще отримують Шенгенські візи, це не означає, що їм не можуть відмовити у в’їзді.\n\nНатомість представник Європейської комісії спростував заяви про те, що вже існує близько 12 мільйонів віз, які дозволяють росіянам багаторазовий в’їзд до ЄС, заявивши, що ця цифра складає менше одного мільйона.\n\n«Станом на 1 вересня кількість дійсних віз, які мають російські громадяни, становить 963 189», – про це повідомила офіційна представниця Європейської комісії з внутрішніх справ Аніта Гіппер, пише видання Politico.\n\nПрихильники більш жорсткої позиції щодо Росії наполягають, що політичне рішення минулого тижня є лише першим кроком у цьому процесі.\n\n«Це лише відправна точка», — каже один із чиновників ЄС. – «Ми шукаємо більше способів обмежити подорожі з Росії, і, звісно, окремі країни можуть запровадити власні заходи».\n\nАргумент, який найчастіше висловлюють на користь повної заборони віз для росіян, полягає в тому, що це не завдасть шкоди ЄС в умовах більшості економічних санкцій, але дасть чіткий сигнал, що Європа не вітає росіян, які під час агресії проти України є туристами за кордоном.\n\nОднак міністерства закордонних справ Німеччини та Франції виступають проти повної заборони, стверджуючи, що це також покарає росіян, які виступають проти Путіна, і це буде поганим сигналом для тієї частини російських громадян, які ще не повністю розірвали зв’язки з Європою.\n\nУтім в Україні та країнах Балтії категоричні – росіянам слід повністю заборонити в’їзд до ЄС.\n\nЯк повідомляє Politico, відповідаючи на запитання, чи варто карати всіх росіян, зокрема студентів, за війну Путіна в Україні — Німеччина та Франція застерігають від втрати «сердець і розуму» звичайних росіян. Але прем’єр-міністр України Денис Шмигаль у відповідь на цей аргумент зазначив, що 85% росіян підтримують Путіна та війну.\n\n«Люди повинні знати, що, підтримуючи Путіна та його агресію… вони повинні платити за цю підтримку», – сказав він.\n\nУгорське видання g7.hu утім не таке категоричне. Там зазначають, що можлива заборона на в’їзд до Європи для росіян виглядає особливо суперечливою в світлі того факту, що до зміни режиму радянський блок намагався сильно обмежити виїзд, але тепер Захід планує збудувати ще вищу “залізну завісу” проти всіх росіян.\n\n«Від цього постраждали б і ті, хто жодним чином не причетний до злочинів путінського режиму», – зазначає видання.\n\nУ будь-якому разі туристичному бізнесу в Європі слід адаптуватися до нових умов.\n\nНасправді з 24 лютого кількість прибулих росіян вже значно зменшилася. Наприклад, на Кіпрі, де п’ята частина ВВП припадає на туризм, а до війни найбільше туристів були саме з Росії, цього року очікується втрата 800 000 гостей через призупинення авіарейсів і обмеження на в’їзд.\n\nІнші курорти, які раніше приймали багато росіян, цього літа також були майже порожніми порівняно з минулими роками. Така ситуація у чеському курортному місті Карлові Вари, а також в Угорщині, у Хевізі.\n\nЯкі країни обмежили можливість в’їзду з Росії\n\nУ 2019 році найбільше росіян подорожувало до Туреччини, Фінляндії та Естонії (якщо брати до уваги європейський регіон). Війна ще більше посилила російський туризм до Туреччини, в Анталії на середземноморському узбережжі спостерігається величезний бум покупки росіянами нерухомості, а Стамбул разом із Єреваном і Тбілісі став одним із головних місць для нової російської еміграції.\n\nЗ іншого боку, Естонія, тепер відмовляє у в’їзді громадянам Росії, які мали дійсну візу, а також активно лобіює на європейській арені повну заборону на видачу віз. За повідомленням російських туристичних компаній, 11 країн ЄС на практиці вже призупинили видачу туристичних віз. Так само зробили три країни Балтії, інші три члени Вишеградської групи, крім Угорщини (Польща, Чехія та Словаччина), три країни Бенілюксу (Бельгія, Нідерланди та Люксембург), Данія та Мальта.\n\nФінляндія також значно звузила можливості в’їзду для росіян, дедалі більше обмежують видачу туристичних віз, зростає кількість відмов. Зокрема ускладнили реєстрацію, збільшився і час очікування, який може доходити до 2-3 місяців. З 1 вересня умови ще більше ускладнено: документи на візу можна подавати лише по понеділках у чотирьох містах, а вартість візи зросла з 35 до 80 євро.\n\nУ випадку з Німеччиною доводиться чекати на візу півтора-два місяці, і часто віза видається тільки на певний період поїздки або тільки на одноразовий в’їзд. Подібна ситуація у Франції та Греції, вони також не видають звичайну раніше Шенгенську візу, яка дає право на багаторазовий в’їзд.\n\nРаніше росіянам практично не відмовляли у видачі віз у європейські країни: якщо відсоток відмов серед усіх заявників на Шенгенську візу становив 13,6 відсотка, у випадку росіян – лише 2 відсотка. До прикладу, 6 відсоткам американцям було відмовлено у в’їзді до Шенгенської зони, це більше, ніж громадянам Росії. Крім того, 78% росіян отримували трирічну багаторазову візу. Однак дедалі термін дії таких віз закінчується, а серед нововиданих стає все більше одноразових віз, які також росіянам стає все важче отримати.\n\nInfopost.media\n\nЩо таке Infopost.Media?\n\nЦе суспільно-політичне видання, яке розповідає українській аудиторії про національні меншини, а їм – про сучасну Україну. Ціль Infopost.Media – посилити національний діалог та згуртованість, протидіяти дезінформації та маніпуляціям, а також повернути Україну в її рідний дім – вільну спільну мультикультурну Європу.",
    "Угорщина запроваджує обмеження на опалення держустанов": "Будуть запроваджені обмеження на опалення, відповідно до яких в офісах не може бути тепліше за 18 градусів.\n\nУгорщина обмежить опалення держустанов. Про це заявив голова адміністрації прем’єр-міністра Угорщини Гергей Гуяш під час брифінгу.\n\n\"У всіх держустановах будуть введені обмеження на опалення, відповідно до яких в офісах не може бути тепліше, ніж 18 градусів\", – зазначив він.\n\nРаніше президент Угорщини Каталін Новак заявила, що країна намагається досягти енергетичного суверенітету і готова підтримати будь-які ініціативи щодо скорочення залежності від російського газу.\n\nВодночас Угорщина 31 серпня підписала додатковий контракт із Газпромом , який визначає постачання додаткових 5,8 млн кубометрів газу на добу з 1 вересня.",
    "Угорщину потрібно сприймати такою, яка вона є. Головне, щоб санкції приймала: Кулеба": "Поки йде війна України проти Росії Угорщину потрібно сприймати такою, якою вона є, головне – щоб Будапешт підтримував санкції проти РФ. Про це сказав міністр закордонних справ Дмитро Кулеба в інтерв'ю РБК-Україна.\n\nЧитайте нас у Telegram: тільки важливі та перевірені новини\n\n\"Я був одним із тих, хто дуже багато працював з Угорщиною для того, щоб знайти рішення і вивести відношення з піке. До війни\", – нагадав Кулеба.\n\nНині, на думку глави МЗС, важливо лише, щоб Угорщина підтримувала санкції проти Росії, які запроваджують західні країни.\n\n\"Зараз я вважаю, що Угорщину треба сприймати такою, яка вона є. І головне, що нам від них потрібно, щоб вони підтримували санкційні пакети, ухвалювали санкції. Все інше, вирішення всіх інших питань треба відкласти на інші часи\", – сказав Кулеба.\n\n6 вересня з'явилася інформація, що уряд Угорщини погрожує заблокувати нові санкції ЄС проти РФ, якщо з чинних списків санкцій не будуть виключені три російських олігархи: Алішер Усманов, Петро Авен і Віктор Рашніков.\n\n7 вересня Угорщина повідомила послам Євросоюзу, що поки не має наміру блокувати продовження санкцій ЄС щодо Росії на наступні шість місяців.\n\n12 вересня Будапешт закликав Євросоюз надати гарантії, що російська атомна енергетика не потрапить під санкції ЄС.\n\nНаталія Медведєва\n\nЯкщо Ви помітили орфографічну помилку, виділіть її мишкою і натисніть Ctrl+Enter.",
    "Хорватія заборонить експорт газу, підвищивши напругу з Угорщиною": "Хорватія планує заборонити експорт природного газу місцевого виробництва, заявив у середу міністр економіки Давор Філіпович - це підвищить ставки в і без того напружених відносинах із сусідньою Угорщиною.\n\nПро це йдеться в публікації Euractiv, повідомляє \"Європейська правда\".\n\nХорватія та угорська нафтогазова компанія MOL спільно володіють одним із найбільших хорватських комунальних підприємств, нафтогазовим концерном INA.\n\n\"Повідомлення, яке я також направив представникам MOL, полягає в тому, що INA планує видобути 703 кубічних мільйони природного газу в 2022 році, і весь цей газ, що видобувається в Хорватії, повинен за прийнятною ціною надходити хорватським громадянам, установам, лікарням, дитячим садкам\", – сказав міністр після зустрічі з представниками MOL у Загребі, повідомляє державна телекомпанія HRT.\n\n\"Уряд наступного тижня ухвалить рішення, згідно з яким хорватський газ надходитиме хорватським компаніям та громадянам\", - сказав міністр.\n\nНа питання, чи це означає, що Загреб фактично заборонить експорт природного газу, Філіпович пояснив, що уряд офіційно накаже INA продавати весь газ, який видобувається в Хорватії, хорватським громадянам, установам і компаніям.\n\nФіліпович також дав зрозуміти, що керівництво INA більше не користується підтримкою уряду Загреба, саме тому генеральний директор INA Шандор Фасимон подав заяву про відставку.\n\nMOL є найбільшим акціонером INA з часткою 49,08%, тоді як уряду Хорватії належить трохи менше ніж 45%. Два найбільші акціонери були втягнуті у кілька судових баталій за останнє десятиліття.\n\nУ ході останнього скандалу з INA Хорватія заарештувала п'ятьох осіб, у тому числі старшого менеджера INA, за підозрою в організації схеми з перепродажу природного газу INA третім сторонам.\n\nЯк повідомлялося, \"Газпром\" з 1 вересня постачатиме в Угорщину через Сербію на 5,8 мільйонів кубометрів природного газу на добу більше, ніж передбачено довгостроковим контрактом.\n\nДо цього Росія погодилась дати Угорщині додаткові 700 мільйонів кубометрів газу після візиту глави угорського МЗС Петера Сійярто до Москви.\n\nКрім того, Управління з атомної енергетики Угорщини видало дозвіл на проєкт \"Пакш II\" – розширення атомної електростанції \"Пакш\", яким займатиметься російська державна корпорація \"Росатом\".",
    "Угорщина під тиском: ЄС хоче скасувати право вето": "Прем'єр-міністр Угорщини Віктор Орбан (у центрі) позує для фото із лідерами ЄС у перший день саміту Європейського союзу. (JOHN THYS/AFP via Getty Images)\n\nМало того, що Угорщина може втратити 7,5 мільярда євро з фондів Європейського Союзу, ЄС хоче скасувати право вето, яке Угорщина використала в минулому для перешкоджання небажаним законопроєктам.\n\nУ вівторок, 20 вересня, міністри ЄС у Раді із загальних питань обговорили майбутнє скасування права вето для окремих держав. Німецький політик із партії «зелених» Ганна Люрманн однозначно звинуватила Угорщину в ситуації, що склалася.\n\nПідтримайте\n\nнаше видання! В умовах війни наше видання очікувано залишилося без реклами, а наші співробітники, відповідно, — без грошей. Багато журналістів з сім'ями, з дітьми перебувають абсолютно без засобів для існування, але продовжують цілодобово працювати, готуючи репортажі з міст, які охоплені війною, постачаючи вам важливу та правдиву інформацію. як допомогти журналістам\n\nВ інтерв'ю «Євроньюс» державний міністр у справах Європи закликав до скасування одностайності у прийнятті рішень ЄС з питань зовнішньої та безпекової політики.\n\n«Угорщина кілька разів блокувала рішення Ради своїм одноосібним правом вето», — сказала Люрманн. «Ми маємо показати Росії, що не потерпимо їхніх дій в Україні. Що ми не потерпимо їхніх дій проти прав людини та людської гідності і тому ми діятимемо спільно», — підкреслила вона.\n\nКритики бачать єдину перешкоду в тому, що перехід на цей метод голосування спочатку має бути одноголосно схвалений усіма країнами-членами, включаючи Угорщину.\n\nНа тлі занепокоєння невеликих держав-членів ЄС з приводу відмови від принципу одностайності дипломати запевнили угорську ділову щоденну газету Politico, що їх найважливіші національні інтереси будуть враховані під час такого голосування.\n\nPolitico також повідомила, що принаймні п'ять великих країн-членів ЄС виступають за використання спеціального правила, яке дозволить перейти від одноголосного голосування до голосування кваліфікованою більшістю з деяких питань зовнішньої та безпекової політики, таким як санкції проти Росії.\n\nМіністр з Австрії Каролін Едтштадлер у вівторок наголосила, що не повинно бути жодних компромісів у питаннях верховенства закону. Водночас кожному має бути надано шанс знайти свій шлях назад до верховенства закону.\n\nЗа матеріалами Epoch Times Europe GmbH",
    "Північна Македонія знову просить Угорщину про екстрадицію експрем'єра, п’ять разів засудженого на батьківщині": "Міністерство юстиції Північної Македонії в понеділок утретє звернулося до Угорщини з проханням екстрадувати колишнього прем’єра Николу Груєвського, якому на батьківщині заочно винесли п’ять вироків у справах про корупцію і зловживання владою.\n\nПро це повідомляє \"Європейська правда\" з посиланням на повідомлення македонського Мін’юсту.\n\n\"Станом на сьогодні один запит на екстрадицію Николи Груєвського було надіслано в листопаді 2018 року, а другий – у червні 2019 року. Запит на екстрадицію стосується всіх справ, щодо яких, як нам відомо, триває провадження в судових органах Північної Македонії\", – йдеться в повідомленні.\n\nРаніше Будапешт відхиляв запити Північної Македонії на екстрадицію колишнього глави її уряду, оскільки, згідно з угорським законодавством, заборонена екстрадиція людини в країну, з якої вона втекла для отримання політичного притулку.\n\nГруєвський був прем’єром Північної Македонії з 2006 по 2016 роки. У 2015 році вибухнув скандал, коли стало відомо, що його уряд незаконно прослуховував телефонні дзвінки політиків, суддів, журналістів і дипломатів. Він став причиною відставки прем’єра і програшу ним виборів.\n\nГруєвський втік до Угорщини ще до оголошення першого вироку у справі, яка велася проти нього, у 2016 році. У листопаді 2018-го Угорщина надала йому політичний притулок від нібито переслідування уряду тодішнього македонського прем’єра Зорана Заєва.\n\nНа батьківщині колишньому прем’єру винесли вже п’ять вироків, згідно з якими він має відбути 12 років ув’язнення. Крім того, в судах розглядаються ще дві справи, які загрожують Груєвському 25-річним ув’язненням.\n\nГруєвський відомий просербськими, проросійськими та євроскептичними поглядами. У квітні 2022 року Сполучені Штати запровадили проти нього санкції.",
    "Протест в Угорщині: вчителі \"оплакали\" початок навчального року": "У четвер лідери профспілки вчителів Угорщини одяглися у чорне та провели акцію протесту, щоб \"оплакати\" початок навчального року.\n\nПро це йдеться в публікації Telex, пише \"Європейська правда\".\n\nКерівництво Угорського союзу вчителів (PSZ) провело пресконференцію у всьому чорному та з чорними парасольками в перший день нового навчального року. Вони вимагали підвищення заробітної плати, скорочення робочого навантаження та відновлення конституційного права на страйк.\n\nПрофспілкові лідери заявили, що організують страйк, який, швидше за все, відбудеться приблизно наприкінці листопада. До цього часу вчителів не заохочують до участі в акціях громадянської непокори.\n\n31 січня багато угорських державних шкіл провели двогодинний попереджувальний страйк, у ході якого педагоги вимагали підвищення заробітної плати та покращення умов праці, а також зниження навантаження. У разі невиконання вимог вчителі планували 16 березня загальнонаціональний страйк.\n\nУряд швидко відреагував, видавши указ, що обмежив право вчителів на страйк.\n\nPSZ тепер заявила, що проблеми, які вчителі підняли раніше цього року, не були вирішені урядом.\n\nЗа даними PSZ, заробітна плата вчителів становить 60% від заробітної плати інших випускників університетів.\n\nКрім того, заробітна плата вчителів спеціальної освіти та іншого допоміжного персоналу не підвищувалася з 2008 року, а кількість нових вчителів, які вступають у професію, недостатня, щоб замінити пенсіонерів. Це змушує п'яту частину початкових шкіл наймати некваліфікований персонал.\n\nНагадаємо, у липні в Будапешті протестували проти уряду Орбана через непопулярні економічні заходи.\n\nЧитайте також: Розворот Орбана: як новий уряд та надзвичайний стан мають змінити курс Угорщини.",
    "Уряд Орбана виявився \"найстабільнішим\" у ЄС – дослідження": "За показником \"стабільності\" уряду в Європейському Союзі на першому місці опинилася Угорщина, де при владі з 2010 року незмінно перебуває партія \"Фідес\" Віктора Орбана.\n\nЯк повідомляє \"Європейська правда\" з посиланням на Euractiv, таким виявився результат дослідження консалтингової компанії Pantarhei.\n\n\"Індекс нестабільності ЄС\" вимірюється передусім на основі того, як багато партій беруть участь в урядовій коаліції та скільки кабінетів міністрів були призначені за останні дві парламентські сесії.\n\nНайбільш \"стабільними\" відповідно до цього індексу, окрім Угорщини, виявились Кіпр, Литва, Люксембург і Німеччина. Натомість Іспанія, Болгарія та Італія – найбільш нестабільні: урядові коаліції там слабкі, а за останні роки в урядах було багато перестановок.\n\nЩо стосується Угорщини, то в останніх чотирьох виборах партія Орбана стабільно контролювала дві треті парламенту. Натомість на решті території Євросоюзу урядам важче протриматися повну каденцію, що посилює позиції популістських і націоналістичних партій.\n\n\"Доба великих партій і чітких політичних умов, що з цього випливали, схоже, добігає кінця в ЄС. Новою нормальністю стали коаліції, що складаються з трьох і більше партій\", – констатують у Pantarhei.\n\nЧитайте також: Угорщина – більше не демократія. Але чи матиме це наслідки для Орбана?",
    "Газовий шантаж РФ: Угорщина зробила ставку на вигоду для себе": "Поки у більшості європейських країн готуються до важкої зими та думають, як знизити ціни та повністю відмовитися від російського газу, Угорщина планує збільшити постачання з країни-агресора вже з вересня, повідомляє FREEДОМ.\n\nУ Євросоюзі закликають обмежити ціну на газ та відокремити її від тарифів на електроенергію — це, вважають, допоможе пройти опалювальний сезон стабільніше.\n\n“Наступні п’ять-десять зим будуть жахливими, якщо ми нічого не зробимо. Ми маємо діяти на європейському рівні та працювати над тим, щоб заморозити ціни на газ”, — зазначила міністерка енергетики Бельгії Тінне Ван дер Стратен у Twitter.\n\nОскільки природний газ, як і раніше, використовується для виробництва електроенергії та його ціна відбивається на тарифах на електрику, в ЄС заявили про необхідність реформи ринку електроенергії.\n\n“Стрімке зростання цін на електроенергію розкриває обмеженість нашої нинішньої структури ринку електроенергії. Він (ринок) був побудований за зовсім інших обставин… Ось чому ми зараз працюємо над екстреним втручанням та структурною реформою ринку електроенергії”, — цитує Bloomberg голову Європейської комісії Урсулу фон дер Ляєн.\n\nПоки ЄС намагається стабілізувати ціни на енергоносії, у Будапешті заявили, що продовжують переговори з Росією щодо додаткових постачань газу, та сподіваються на їх збільшення з вересня.\n\n“Подобається нам це чи ні, але ми продовжимо переговори з росіянами про збільшення постачання газу до Угорщини. Є пропозиція збільшити постачання газу, найближчими днями ми це доопрацюємо з “Газпромом” і підпишемо угоду, за якою з вересня ми зможемо отримати збільшені добові постачання з Росії. Знову ж таки я кажу, подобається це чи ні”, — сказав міністр закордонних справ Угорщини Петер Сіярто.\n\nКритикуючи енергетичну політику ЄС, він також заявив, що Будапешт не має наміру підтримувати жодні додаткові енергетичні санкції проти Росії.\n\n“Угорщина займає лояльну позицію щодо Росії, вони розглядають це з погляду вигідності, тобто якщо вигідно купувати цей газ, то вони його купують. І для них просто це непов’язані елементи, маю на увазі — війна в Україні та ціна на газ. І ми не можемо змусити їх думати по-іншому”, — зазначив експерт Інституту енергетичних досліджень Юрій Корольчук.\n\nМинулого тижня ціни на газ у Європі наблизилися до чергового рекорду — 3200 доларів за тисячу кубометрів. Це найвища зафіксована за весь час спостережень ціна, причиною якої стало послідовне скорочення Росією постачання газу.\n\n“Треба розуміти, що така ціна є причиною продовження та посилення панічних настроїв у Європейському Союзі через дефіцит газу, який потрібен для опалювального сезону, хоча закачування до підземних сховищ проводиться за графіком. Там 80% вже накопичено”, — сказав Корольчук.\n\nПонад 80% вже перевищили запаси природного газу у сховищах Бельгії, Чехії, Данії, Франції, Німеччини, Італії, Польщі, Португалії та Іспанії.\n\nЧитайте також: Питання газового ембарго інтенсивно обговорюється на закритих заходах ЄС: розбір антиросійських санкцій від Бураковського",
    "Світ реагує на терор РФ, Угорщина захищає Росатом, “візове покарання” для росіян: новини дня": "Країни світу відреагували на удари окупантів по критичній інфраструктурі України. В нашому міністерстві закордонних справ їх назвали \"актом відчаю\" після величезних втрат і відступу росіян.\n\nНімецькі політичні партії, зокрема й коаліційні, після серйозних успіхів України у поверненні територій на Харківщині вимагають від уряду посилити підтримку України зброєю.\n\nПроте, танки передавати Збройним силам поки не планують. Разом з тим, посол США в Берліні очікує від уряду Шольца більшого в плані допомоги Україні.\n\nУгорщина продовжує захищати Росію на полях Євросоюзу та вимагає гарантій від ЄС, що російська ядерна енергетика не потрапить під санкції.\n\nБільше важливих і цікавих новин дня 12 вересня у нашому дайджесті.\n\nТакож підписуйтеся і на наш Telegram-канал - так зручніше отримувати дайджести та іншу важливу і цікаву інформацію!\n\nКонтрнаступ та удари РФ по інфраструктурі\n\nПосол Німеччини в Україні Анка Фельдгузен заявила, що офіційний Берлін перебував \"у захваті\" від наступу українських Збройних сил на сході і на півдні.\n\nНагадаємо, контрнаступ Збройних сил України почався на півдні Харківської області 6 вересня.\n\nВ МЗС України заявили, що російський ракетний удар по критичній інфраструктурі нашої країни був актом відчаю після величезних втрат і відступу.\n\n\"Цілями були електростанції, що призвело до масових відключень електроенергії\", - йдеться у повідомленні речника МЗС Олега Ніколенка.\n\nПосол США в Україні Бріджит Брінк написала у Twitter, що удари російських ракет по критичній цивільній інфраструктурі України ввечері 11 вересня були відповіддю на успішний контрнаступ ЗСУ.\n\nГлава МЗС Молдови назвав обстріли Росією цивільної інфраструктури воєнним злочином, Чехія та Естонія також засудили ракетні удари РФ по енергетичній інфраструктурі України.\n\nЯк повідомляє CNN, США непокояться, що енергетичний шантаж РФ послабить підтримку України в Європі.\n\nПроте, в Сполучених Штатах, на тлі запеклої боротьби України за повернення територій, заявили, що будуть продовжувати підтримувати її.\n\nЛідер італійської ультраправої партії \"Ліга\" Маттео Сальвіні, який раніше виступав проти санкцій щодо Росії, підтримує продовження постачання зброї Україні.\n\nПісля серйозних успіхів України у поверненні територій на Харківщині німецькі політичні партії, зокрема й коаліційні, вимагають від уряду посилити підтримку України зброєю.\n\nНімеччина планує поставити Україні дві системи протиповітряної оборони IRIS-T до кінця цього року, ще дві – на початку наступного.\n\nПередача танків Україні\n\nРазом з тим, дискусія щодо передачі танків Україні в Німеччині триває, проте вона не на користь Києва.\n\nГенеральний секретар правлячої Соціал-демократичної партії Німеччини Кевін Кюнерт розвіяв очікування на постачання німецьких танків в Україну.\n\nЗа його словами, чинною залишається позиція, \"що ми не хочемо, аби нас поступово втягували у війну, ми не хочемо спонукати Росію діяти в результаті ірраціонально і нападати на зовсім інші держави\".\n\nТакож міністр оборони Німеччини Крістіне Ламбрехт знову відхилила вимоги поставити Києву основні бойові танки.\n\n\"Досі жодна країна не постачала західні бойові машини піхоти чи основні бойові танки. Ми домовилися з нашими партнерами, що Німеччина не вживатиме таких дій в односторонньому порядку\", - сказала Ламбрехт.\n\nЯк пише Süddeutsche Zeitung, канцлер Німеччини Олаф Шольц продовжує покладатися на артилерію та протиповітряну оборону для військової підтримки України.\n\nПосол США в Німеччині Емі Гутманн очікує від німецького уряду більшого, якщо йдеться про допомогу Україні.\n\n\"Як би я не вітала і захоплювалася зусиллями Німеччини, особливо поворотним моментом, проголошеним канцлером Шольцем, і тим, що німці роблять на підтримку України, — сказала посол, — мої очікування ще вищі\". Зокрема, що стосується майбутньої співпраці між США та Німеччиною, \"потрібно зробити більше\".\n\nСанкції\n\nЗ понеділка набуває чинності рішення Ради ЄС про призупинення дії угоди про спрощення візового режиму з РФ.\n\nПродовжуючи тему санкцій, Угорщина вимагає гарантій від ЄС, що російська ядерна енергетика не потрапить під санкції.\n\nА більшість німців, за даними опитування, за продовження санкцій проти РФ навіть попри зростання цін.\n\nІнше: у Франції росіянин побив двох українок\n\nГендиректор МАГАТЕ побачив ознаки того, що РФ погоджується на зону безпеки довкола Запорізької АЕС.\n\n81% поляків підтримують прийом біженців з України, але зростає число противників.\n\nЄС нагадав РФ, що не визнає її \"виборів\" в окупованому Криму.\n\nФранція та Румунія підписали угоду для нарощення експорту зерна з України.\n\nРосійські літаки знову залетіли в зону американської ППО на Алясці.\n\nПосольство Болгарії повернулося до Києва.\n\nЧеська поліція затримала мешканця Праги за пошкодження шин в авто з українськими номерами, а у Франції росіянин побив двох українок через українську музику – МЗС відреагувало.\n\nНовий король Британії вперше звернувся до парламенту.",
    "Андрій Медведєв: \"Було б чудово зіграти проти такої команди, як Угорщина, у Бучі, Ірпені чи Маріуполі\"": "Фелікс Оже-Альяссім: \"За останні кілька тижнів я записав до свого активу дуже хороші матчі - тепер важливо зрозуміти, як ці перемоги приходять\""
}