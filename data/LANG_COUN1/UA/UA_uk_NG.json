{
    "Нігерія і Марокко зазіхнули на місце росії у постачанні газу в Європу": "Очікується, що потужність газогону буде 5 млрд куб. м газу на рік\n\nВ Африці планують збудувати підводний газогін з Нігерії до Марокко, щоб постачати газ до Європейського Союзу.\n\nПро це йдеться у спільній заяві ECOWAS.\n\nМинулого тижня у Рабаті було підписано меморандум про взаєморозуміння щодо проєкту газопроводу, що з'єднує Нігерію з Марокко. Це буде найдовший у світі підводний газогін.\n\nПроєкт торкнеться 16 країн Африки. Газогін протяжністю 6 000 км перетне 13 африканських країн уздовж узбережжя Атлантичного океану, а також постачатиме газ у країни, що не мають виходу до моря: Нігер, Буркіна-Фасо та Малі.\n\nОчікується, що потужність газогону буде 5 млрд куб. м газу на рік. У перспективі його підключать до газогону Магриб-Європа(MEG), що з'єднує Марокко та Іспанію.\n\nВартість проєкту оцінюється у $25 млрд, які можуть бути профінансовані з різних джерел. Вперше про нього стало відомо наприкінці 2016 року. Проте конкретних термінів реалізації проєкту немає.\n\nНігерія займає перше місце в Африці з доведеними запасами природного газу. Розвідані запаси газу в Нігерії — не менше 5,8 трлн кубометрів, прогнозовані — до 17 трлн кубометрів. Наразі Нігерія вже є значним гравцем на ринку СПГ.\n\nПівнічний потік-2: що відомо\n\nРаніше російський газовий монополіст \"Газпром\" офіційно відмовився приймати відремонтовану турбіну Siemens, яка необхідна для роботи \"Північного потоку-1\".\n\nЯк наприкінці липня заявив заступник голови \"Газпрому\" Віталій Маркелов в ефірі телеканалу \"Росія-24\", Siemens Energy не виконує своїх зобов'язань щодо ремонту несправних двигунів для \"Північного потоку\". В результаті на компресорній станції \"Портова\" в робочому стані залишилася лише одна турбіна, і прокачування газу було знижено.\n\nПрезидент Польщі Анджей Дуда заявив, що поки рф воює проти України, з нею неможливо вести бізнес. Тому газопровід \"Північний потік-2\" має бути повністю демонтований, а не лише зупинений.\n\nТакож міністр закордонних справ України Дмитро Кулеба відреагував на заклики деяких німецьких політиків запустити \"Північний потік-2\".\n\nПопри це, президентка Європейської Комісії Урсула фон дер Ляєн розповіла, коли в ЄС зможуть відмовитись від російських енергоресурсів. Окрім того, вона зазначила, хто та як замінить російський газ.",
    "Bayraktar TB2 летять у Західну Африку - Нігерія отримає шість ударних безпілотників": "Чума на всю Францію, голоси міфічних потвор у голові та письменник замкнений у власних кошмарах: 3 гри жанру Horror-Adventure, про які ви не знали",
    "На Кіровоградщині міграційна служба депортувала порушника-іноземця (ФОТО)": "Міграційники області затримали громадянина Федеративної Республіки Нігерія.\n\nНині чоловіка помістили до Волинського пункту тимчасового перебування іноземців та осіб без громадянства, які незаконно перебувають в Україні, повідомили в управлінні Державної міграційної служби у Кіровоградській області.\n\n\n\n«Заходи здійснили працівники сектору організації запобігання нелегальній міграції, реадмісії та видворення управління Державної міграційної служби у Кіровоградській області спільно зі співробітниками Кіровоградського управління Департаменту внутрішньої безпеки Національної поліції України та відділу міграційної поліції ГУНП за рішенням суду», – пояснили в ДМС.\n\nРаніше 44-річний іноземець ухилився від виконання рішення міграційників про примусове повернення до країни походження. Чоловік проживав на Кіровоградщині у різних місцях, де сусіди скаржилися до поліції на порушення ним громадського порядку, неадекватність поведінки та агресивне поводження.\n\nМіграційники звернулися до суду щодо затримання порушника міграційного законодавства.\n\nУ Волинському ПТПІ іноземний громадянин очікуватиме на примусове видворення з території України.\n\nПоширюйте\n\nКоментуйте",
    "Росія вже дісталася Африки: які наративи там поширює кремлівська пропаганда": "Центр стратегічних комунікацій та інформаційної безпеки у червні та липні проаналізував ЗМІ 4 країн Африки: Єгипту, Нігерії, Кенії та Південно-Африканської Республіки. Моніторинг провів стартап LetsData у партнерстві з громадською організацією \"Детектор медіа\".\n\nЧитайте також Вирушив на концерт до кобзона: в росії помер головний редактор \"улюбленої газети\" путіна\n\nЦитування кремлівських ЗМІ – високе\n\nЗ'ясували, що цитування прокремлівських ЗМІ у деяких країнах Африки досить високе.\n\nЗ 15 до 29 липня відсоток цитувань серед усіх публікацій щодо України в Єгипті був 6,4%. Це найвищий показник серед 29 досліджуваних країн на 5 континентах.\n\nУ першій половині липня схожий відсоток цитувань (6,9%) мала Нігерія.\n\n\n\nЦитування прокремлівських ЗМІ\n\nЯк ЗМІ називали війну\n\nУ деяких публікаціях навіть була кремлівська термінологія щодо російсько-української війни. Зокрема, вживали термін \"спеціальна військова операція\". Найчастіше таке зустрічалось у єгипетських ЗМІ.\n\nТакож африканські журналісти вживали термін \"конфлікт\". Цей термін є найвживанішим серед токсичної лексики в онлайн-медіа усіх чотирьох країн — Нігерії, Кенії, Єгипту та Південно-Африканської Республіки.\n\nТермін \"українська криза\" є найменш вживаним на позначення війни, однак теж траплявся.\n\nКремлівські наративи\n\nВ онлайн-медіа Нігерії, Кенії, Єгипту та Південно-Африканської Республіки протягом червня та липня російські наративи щодо війни проти України стосувалися великої кількості тем. Вони конструювали образ України як \"держави винної у всіх бідах\" – навіть у вторгненні росії та продовольчій кризі.\n\nУ Нігерії писали, мовляв \"Захід спровокував війну росії\",\n\nу Кенії — \"людей, які залишаються у прифронтових містах Донецької та Луганської областей, часто вважають проросійськими, що чекають приходу російських військ\",\n\nу Єгипті — \"Україна не виконала попередньої мирної угоди\".\n\nТакож лунали тези щодо перекладання відповідальності за продовольчу кризу на Україну. Ця тема є важливою для жителів цього континенту, відтак наративи маніпулюють болісними питаннями для аудиторії країн Африки.\n\nу Єгипті були вкиди, нібито \"Україна підпалила пшеничні поля на кордоні з Херсонською областю\", а у Південно-Африканській Республіці, мовляв, \"Росія переконує африканські країни, що в дефіциті продовольства немає її вини\".\n\nТему санкцій перекручували так, нібито фермери Кенії потерпають від антиросійських обмежень. Також в медіа час від часу з’являлися описи подій як \"громадянської війни\" та ствердження начебто \"Україна програє у війні\".\n\n\n\nТеми пропаганди у ЗМІ Африки\n\nДля чого кремль робить ці вкиди\n\nДослідники зазначають, що інфовкиди здійснюють, аби розсварити Африку з Заходом та Україною. Деякі інфоприводи акцентували на уявній неприязні Заходу та українців до країн Африки. Зокрема, в Єгипті були повідомлення, що \"лавров розкритикував позицію Заходу щодо Африки\", а в Кенії \"свою неприязнь до Нігерії українка підкреслила у соцмережах\".\n\nЩоправда, нейтральні та продуктивні меседжі в онлайн-ЗМІ Африки теж були.\n\nДивіться також – російська пропаганда вигадала новий фейк: відео",
    "Банківський стартап Дмитра Дубілета. Як справи у Leo, Lio і Fibo банків після шести місяців війни": "Fintech Farm, стартап Дмитра Дубілета, збирався до кінця 2024 року завоювати фінансові ринки десяти країн в Азії та Африці. Що війна залишила від амбітного плану експансії?\n\nСпеціальний воєнний номер Forbes до Дня Незалежності Цей матеріал зі спеціального воєнного номеру Forbes до Дня Незалежності. Придбати його можна за цим посиланням. Редакція ставила за мету зробити об’єктивний зріз українського бізнесу, економіки, держави на шостому місяці війни. У номері ми віддаємо шану жертвам російського вторгнення. Читати більше Згорнути\n\nЛіто 2022 року Дмитро Дубілет, 37, міг провести в літаку, курсуючи між країнами Африки, Азії та Україною.\n\n13 січня його стартап Fintech Farm залучив $7,4 млн інвестицій. Компанія, якій тоді ледь виповнився рік, заявила, що витратить гроші на міжнародну експансію.\n\nFintech Farm – серійний виробник необанків. Партнери планували впродовж двох років не лише вийти, а й стати лідерами десяти ринків в Азії та Африці.\n\nВійна зробила Дубілета невиїзним з України, однак стартап не відмовився від виходу на далекі ринки: компанія активно шукає менеджерів у Хошиміні (В’єтнам), а в Нігерії запустила мобільний банк Fibo. Третя точка – Баку, де в квітні дебютний проєкт Fintech Farm, Leobank, відзвітував про перших 300 000 клієнтів.\n\nFintech Farm – не єдина українська компанія, яка прийшла у Нігерію та В’єтнам. Що їх приваблює в країнах, які більшість українців вважають досить екзотичними? Забудьте, що ви знали\n\nВосени минулого року на ринку Азербайджану з’явився Leobank – перший проєкт Fintech Farm, який став прототипом для її необанків у інших країнах.\n\nЗа однойменним хештегом у Twitter можна знайти десятки фотографій із характерною чорною платіжною карткою та наліпками з левом, що має виразну бузкову гриву.\n\nЛев вітає і відвідувачів сайту нігерійського необанку Fibo. Обидва проєкти (у в’єтнамського Liobank на момент написання цієї статті сайту не було) мають ідентичний інтерфейс та повторюють кореневий слоган Fintech Farm: «Забудьте все, що ви знали про банкінг».\n\nОднаковий дизайн, але різні назви для кожного з ринків, а також окремий місцевий банк-партнер, з яким українці готові ділити бізнес 50 на 50, – за такою моделлю Fintech Farm від початку планувала закріпитися щонайменше в десяти країнах, розповідав у січні один із засновників компанії Микола Безкровний, колишній керівник напряму Fintech M&A KPMG (Лондон).\n\nОкрім Безкровного та Дубілета біля витоків проєкту стоїть ексдиректор Центру електронного бізнесу ПриватБанку Олександр Вітязь, який був головним ідеологом і розробником інтернет-банкінгу «Приват24». Як і Дубілет, Вітязь пішов з банку одразу після націоналізації в 2016 році. Мажоритарна частка в новому бізнесі належить Дубілету.\n\n«З точки зору архітектури та софту це [Mono та нові банки Fintech Farm] абсолютно різні проєкти», – стверджує Вітязь.\n\nНа початку 2022-го до експансії Fintech Farm приєднався ще один відомий партнер – український інтернет-холдинг Genesis. Компанії з його орбіти стали ключовими учасниками інвестраунду у $7,4 млн, а співзасновник Genesis Володимир Многолєтній увійшов до ради директорів Fintech Farm.\n\nДубілет та Многолєтній відмовилися говорити про справи Fintech Fram, Безкровний не відповів на прохання про коментар. Співрозмовники з оточення підприємців кажуть, що проєкт «робить перші кроки».\n\nКому не подобається план Дубілета\n\nЙмовірна причина, чому Дубілет відмовився говорити «під запис» для цієї статті, – претензії, які має частина акціонерів monobank до Fintech Farm, припускає на правах анонімності співрозмовник, близький до підприємця.\n\nЗапуск Leobank в Азербайджані не сподобався колишнім партнерам по mono Володимиру Яценку та Людмилі Шмальченко. Обоє були топменеджерами «Привату» за часів, коли банком керував батько Дмитра – Олександр Дубілет. Усі троє фігурують у кількох розслідуваннях українських правоохоронців щодо виведення з банку коштів. Суди навколо можливого шахрайства в «Приваті» тривають і за кордоном, сума претензій до ексвласників банку та його менеджменту вимірюється в мільярдах доларів. Дубілет-молодший був IT-директором ПриватБанку, у розслідуванні правоохоронців не фігурує.\n\nПретензія Шмальченко – за дизайном, функціоналом та маркетингом необанки Fintech Farm схожі на monobank.\n\nДубілет вийшов зі складу акціонерів mono у 2019-му, коли став міністром в уряді Олексія Гончарука. Він стверджує, що проєкти не мають жодної спільного рядку коду. Про це каже й Вітязь. «З точки зору архітектури та софту це абсолютно різні проєкти», – наголошував він у коментарі Forbes у січні.\n\nПісля початку війни медійні атаки припинилися. Але партнери Fintech Farm не виключають, що атаки можуть поновитися, зазначає співрозмовник з оточення Дубілета.\n\nГеографічні відкриття\n\nGenesis Многолєтнього має чи не найбільший досвід роботи в Азербайджані та Нігерії. «В Африці ми такі ж упізнавані та великі, як в Україні, наприклад, Rozetka чи OLX», – каже Юлій Шенфелд, СЕО класифайду Jiji, який входить до групи Genesis.\n\nНігерія мала стати наступним ключовим ринком для Fintech Farm після Азербайджану, але акценти змістилися на В’єтнам, каже на правах анонімності співрозмовник, близький до одного зі співвласників компанії. «У Нігерії непроста ситуація в економіці, є питання до рішень місцевого уряду», – пояснює він.\n\nВ’єтнам – інша справа. У першому півріччі 2022-го ВВП країни зріс на 7,7% рік до року. За даними Robocash Group, вартість в’єтнамських фінтех-компаній – $4,5 млрд. Уже у 2024-му ця цифра може зрости до $18 млрд.\n\n«У країні досить велика кількість населення (100 млн людей) та розвинена інфраструктура для фінансового бізнесу», – описує В’єтнам СЕО українського мікрокредитора Moneyveo Альона Андронікова, вони зайшли у цю країну з 2020-го. Початкові інвестиції у старт на нових ринках топменеджерка Moneyveo оцінює не менш ніж у $2–4 млн.\n\nНаскільки вдалий похід Дубілета і Ко на далекі ринки? Щоб перетнути позначку в 300 000 клієнтів у Азербайджані (населення – близько 10 млн людей), знадобилося приблизно стільки ж часу, як і колись monobank в Україні.\n\nTelegram-канал Forbes, ультимативний гід у світі українського бізнесу. Приєднатись",
    "Вчені розповіли, що станеться, якщо Південна Америка знову з'єднається з Африкою": "Враховуючи те, що літосферні плити постійно рухаються, цілком ймовірно, що одного разу два континенти з'єднаються. Але, як зазначають експерти, у цьому є як плюси, так і мінуси.\n\nRelated video\n\nМільйони років тому всі континенти Землі були одним цілим суперконтинентом — Пангеєю, який існував у пізньому палеозої та ранньому мезозої 335-175 млн років тому, пише What If.\n\nЯк відомо, земля постійно рухається. Але якщо колись Південна Америка і Африка об'єднаються знову? До чого це призведе? Чи буде це добре, чи погано для нашої планети та нас самих? Чи можуть з'явитися нові види тварин?\n\n300 мільйонів років тому на нашій планеті був лише один континент — Пангея. Однак цьому суперконтиненту не судилося існувати довго. А все тому, що жорстка зовнішня оболонка земної кори, літосфера, розбита на кілька плит. Ці плити плавають поверх мантії та рухаються.\n\nВнаслідок зсуву мантії і стався розкол Пангеї. З цих шматків утворилося кілька дрібніших суперконтинентів, які зрештою також розпалися. Однією з них була Гондвана, частиною якої були Африка та Південна Америка. Цей величезний масив суші покривали тропічні ліси, коли динозаври ще блукали по земній кулі.\n\nЯкщо ці плити продовжують рухатися, значить, є ймовірність, що ці два континенти колись знову зустрінуться, десь через кількасот мільйонів років. Якщо ми доживемо доти, то яким ми побачимо це епічне возз'єднання?\n\nЗазвичай континенти рухаються зі швидкістю 1,5 см на рік. Якщо припустити, що Африка та Південна Америка зустрінуться на півдорозі в південній частині Атлантичного океану, їм знадобиться близько 230 мільйонів років, щоб з'єднатися.\n\n[ + – ] Мільйони років тому всі континенти Землі були одним цілим суперконтинентом — Пангеєю\n\nВраховуючи той факт, що мантія під цими континентами зазнала безліч змін, це сильно вразить їхні плити та підштовхне одне до одної.\n\nНавіть якби вони рухалися приблизно з такою самою швидкістю, як і люди — 1,3 м/с, то Африка та Південна Америка возз'єдналися б приблизно за 30 днів. Звичайно, це буде досить хитка \"подорож\", яка спричинить сильні землетруси на обох континентах, а щомісячні землетруси — це зовсім не весело.\n\nЗа такого розкладу суперконтинент автоматично стане найбільшим у світі, в 1,5 раза більшим за Азію. У такому разі Нігерія та Камерун тепер межуватимуть із Бразилією, Уругвай з Анголою, а Аргентина з ПАР.\n\nМіж двома частинами Африки утворюється зовсім новий гірський ланцюг. Це забезпечить природний кордон між країнами, що допоможе послабити потенційну напруженість щодо розподілу землі. На жаль, на формування таких височин може піти багато мільйонів років. Тому країнам доведеться вдатися до дипломатії, щоби визначити кордони.\n\nТільки уявіть, що в якийсь момент ви опинитеся у Бразилії. Звичайно, ви відчуєте приплив культур. Але з іншого боку, вам доведеться викинути більшу частину купальників. Адже всі прибережні райони країни перестануть існувати, що покладе край пляжній культурі, яка є невіддільною частиною Бразилії.\n\nУ такому разі Африка стане надзвичайно важливим експортером товарів. Одна тільки Південна Америка виробляє та продає величезну кількість продуктів, від цукру до бананів, яловичини та кукурудзи. Додайте до цього паливо та сировину. Сама собою Африка експортує текстиль і одяг, і навіть, що пов'язані з нафтою. Але не забуваймо, що вона підтримує другу за величиною гірничодобувну промисловість у світі. А з розвитком відновлюваних джерел енергії попит на багато цих корисних копалин, таких як мідь і нікель, зростатиме.\n\n[ + – ] Наприкінці докембрія (750-530 млн л.н.) Південна Америка та Африка були також частиною суперконтиненту Гондвани\n\nКрім того, не варто забувати про міграцію тварин. Без гір на їхньому шляху види, унікальні для кожного континенту, можуть поширитися на нові території. Отаборившись у лісі Амазонки, ви зможете перетнутися з африканським слоном, бегемотом або плямистою гієною, а відкривши вікно в Нігерії, ви побачите у своєму саду лінивця, водосвинку або навіть гігантського мурахоїда.\n\nТакож не варто забувати про незвичайні рослини та комах. Якщо ви схиблені на природі, цей кросовер може здатися захоплюючим, але це буде не що інше, як погані новини для регіональних екосистем. Види, що знову прибули, стануть хижаками, конкурентами і паразитами місцевих рослин і тварин. Не кажучи вже про можливих розповсюджувачів хвороб. Все це загрожуватиме біорізноманіттю.\n\nПотрібно багато часу, перш ніж у прикордонних регіонах встановиться рівновага. Як тільки все владнається, деякі види зможуть схрещуватися, привівши до появи нових гібридних тварин. Так, у нас вже є леопони, лігри та біфало. Але ми зможемо побачити більше таких видів, хоч і піде на це тисячі років.\n\nЯкщо говорити позитивніше, Африка на додаток до географічного возз'єднання може стати місцем великого культурного об'єднання. Адже згодом у світі з'являться нові мови, наприклад, суміш зулуської та іспанської в Аргентині.",
    "Федір Шандор, професор з окопу": "Укрінформ поспілкувався з відомим професором з окопів Федором Шандором на Закарпатті під час короткої відпустки військового. Зустрічаємося біля Ужгородського нацуніверситету, де довго вже викладає Шандор (і продовжує робити це через Zoom навіть з окопів на Донеччині, власне, тому він і став знаменитим на цілий світ). Шандору не дають проходу друзі, знайомі та колеги. Жінки обіймають і дякують за захист, чоловіки тиснуть руку, плескають по плечу та кличуть “на кавіль”. Так виглядає народна любов. Федір Шандор каже, що його місія на цій війні — впливати на події медійно. Адже за весь час служби ти можеш ніколи так і не поцілити у ворога зі зброї, а тут одразу бачиш реакцію і ворогів, і друзів на свої слова — навіть якщо ці реакції спалахують десь у Нігерії чи Зімбабве. Тож як працює мем професора з окопів на благо України на фронті й поза ним — в інтерв'ю Укрінформу з Федором Шандором, депутатом Закарпатської обласної ради та президентом Закарпатської туристичної організації, нині — військовим, солдатом 68 батальйону Закарпатської ТрО. На війні не випендрюйся: простий піхотинець не мусить бути екіпірованим, як Рембо - Федоре Федоровичу, ви вдома кілька днів — чому найбільше тішитеся? - Найбільше радію своєму ліжку. Ммм, ліжко!.. Просто ліжко. Це кайф! Ми останні два тижні спали в лісі на землі. Часом у наметах антимоскітних, але все одно на землі. Доти жили в будинках у селі, але потім командування заборонило. - Ви і свій фірмовий машлик (закарпатці так називають метелик, він — частина стилю Шандора, завжди одягає його, Федір Шандор свого часу працював діджеєм на радіо і мав нік “Ферко Машлик”, - авт.) одягли навіть. - От у костюмі й метелику мені трохи незручно, через те що знаю: наші хлопці там зараз носять форму. Ну, але нічого, я свою через 10 днів також одягну. - Машлик той же, сорочка, костюм чи ваше ядучо-зелене худі — майже нічого на позір у професорі Шандорові не змінилося. Чи це лише на перший погляд? Як змінили вас пів року війни? - Самодисципліна. Звичка надіятися на себе. Заслати ліжко, зварити їсти, контроль за речами — вони пропали? То твої проблеми. Це перше. А друге — це зменшення потреб у речах. Ми коли потрапили в армію, звідусіль знайомі, друзі й волонтери пропонували тактичні різні військові речі і питали, мовляв, треба вам? Треба! Ми брали все. А вже потім зрозуміли, що тепловізори, коліматори, химери потрібні не піхоті, а снайперам чи штурмовим ротам — ми то все повіддавали хлопцям, які реально користуються.\n\n- О, ці тепловізори стали вже приказкою! - Мені тепловізор підігнали друзі за 1800 доларів. У нас в підрозділі на 8 чоловік було 8 тепловізорів, і ми прийняли рішення на спільному засіданні відділення, що віддамо їх, кому треба. Передали колегам в одну роту зі 128-бригади, хай користуються. Це не війна стрілецької зброї, це війна артилерії і високих технологій. Звідси правило: не випендрюйся. Якщо ти снайпер — друге діло. А якщо простий піхотинець, не треба бути якимось Рембо з купою військових прибамбасів. Просто виконуй накази. Але разом з тим, зручна РПС-ка — це діло! Розвантажує спину. - А що, навпаки, необхідно? - Зараз? Маскувальні сітки. Причому вже варто готувати білі на зиму. Їх ніколи не буває достатньо. Насправді треба в 3-4 рази більше, ніж дають. Чому? Бо ти міняєш локацію постійно: викопав окоп, замаскував — а тебе перекинули. І знову потрібна маскувальна сітка. А ще зараз необхідні підкладки у взуття — зараз восени це надактуально. Ну, і теплі спальники. МОЯ МЕТА ВДОМА — НАТІШИТИСЯ КОМФОРТОМ І ЗАКУПИТИ ВСЕ НЕОБХІДНЕ ДЛЯ ПІДРОЗДІЛУ - Ви зараз, так розумію, займаєтесь пошуком цих речей для себе й хлопців? - Я вже на третій день відпустки відправив посилку на батальйон. - Тобто ви тут постачальник? - Щось таке. Нам треба було багато речей, серед них і компресори, радіостанції, рації, навіть лобове скло, бо наше було посічене і могло просто десь випасти в дорозі на ямі. - Є відчуття тут, вдома, що — от вона, відпустка, чи війна не відпускає? - Я отримую задоволення від комфорту. Моє завдання зараз — накопичити ці позитивні відчуття, бо їх скоро знову не буде. Тепле ліжко, келих вина, смачна кава, торт “Ужгород”... До Валіка в кондитерську (Валентин Штефаньо, відомий закарпатський кондитер, друг Шандора, — авт.) ми зайшли одразу ж у перший день. - І бограч? - Ні, от бограч ми багато разів варили на фронті. До речі, я у війську навчився варити борщ: із нами служив шеф-кухар одного модного ресторану Женя, він варив такий борщ, що за вуха не відтягнеш! Я вдома ніколи його не варив, є дружина, теща — це їхня справа.\n\n- Ну, то тепер уже ви теж можете їм показати майстер-клас? - Ні, я приїхав сюди їсти їхній (сміється, — авт.) І зробити свої туристичні та університетські справи. Я ще в окопах у записник позанотовував собі, що і де би треба зробити. От спершу садимо екзоти в парку Плотені, потім проводимо традиційний забіг на винограднику Wine Run на Шато Паук. В університеті на другий же день відпустки прийшов на вчену раду. У нас цьогоріч на порядок більше аспірантів, ніж торік. НАСТУПНИЙ РІК ДЛЯ УКРАЇНСЬКИХ ВИШІВ БУДЕ КРИТИЧНИМ: СТУДЕНТІВ НЕ БУДЕ ФІЗИЧНО - Хлопці в армію не хочуть і тому всі вступають вчитися? - І це теж одна з причин. Друга: багато хто боїться вертатися у великі міста, і вступає до вишу тут. Можливо, з часом вони заберуть документи чи переведуться, але поки що вони тут. І це добре. Бо наступного року в нас буде величезна криза у вишах. У нас не буде студентів. - Бо діти з батьками виїхали за кордон? - Так, усі ті діти, які в еміграції зараз, вони провчаться там рік-два і, звісно, будуть вступати в університети та коледжі за кордоном. Переважна більшість так зробить. Тому нас чекає демографічно провальний рік, у нас фізично не буде абітурієнтів. - Чи бачите ви якийсь вихід: як, якими способами їх можна повернути назад? - Якраз говорили про це і на Форумі ветеранів та Саміті перших леді. От уявіть: закінчилась війна, ветеран повертається з неї, але їде не додому, а за кордон — до однієї з країн ЄС, де зараз його дружина й діти. Дружина вже влаштувалася на роботу, діти ходять до школи. Де він залишиться? Так, там, де добре його сім'ї. А це ж найкращі наші люди, бо ті хто зараз на фронті, це цвіт нації. Як зарадити цьому? Дія номер один (ми, тобто, науковці в різних сферах, які співпрацюють із державними органами, зараз над цим працюємо) — створити в суспільстві розуміння того, що після закінчення війни в Україні кожен крок — це 100% успіх. Бо рахуватимемо від нуля, а від нуля кожен крок - це плюс. Перше: це буде країна, де буде маса роботи, умовно, закарпатським штукатурам і будівельникам буде чим зайнятися, бо масово йтиме будівництво. Друге: менше людей стало, значить, підніметься ціна робочої сили. Третє: країна модернізуватиметься і перетворюватиметься на очах. Отой весь наш радянський спадок, який ми ніяк не могли залишити в минулому (хрущівки, стара каналізація, енергозатратні споруди, — багато цього знищено). Зараз на тому місці будуть зводитися нові міста за новими технологіями. У нас відбуватиметься квантовий ривок. Те, що Україна буде серед країн-молодих європейських тигрів, — безсумнівно. Але поки це станеться, треба, щоб у країні залишалися люди. Не можемо собі дозволити, аби кращі з українців виїхали за кордон. Разом із тим, у нас проходить самоочищення і єднання нації. Ті люди, які раніше не хотіли їздити на захід — вимушено поїхали, вони вимушено соціалізуються і проходять цей шлях. Вони змінюють свої культурні маркери. Третій момент: у нас 25% сільського населення. Це проблема для сучасних націй, бо в сучасному світі це не потрібно. Бо у селі немає роботи. Якщо раніше фермерам потрібно було 200 людей, то тепер - один трактор “Джон дір”, за яким він сам же і сидить.\n\nМи були на таких полях, що мені було страшно дивитися: як такі площі взагалі можна засадити?! Але нічого, садять і збирають, бо це гроші. Він має можливість заробити їх у селі, а витрачати їх їздити на вихідні у місто, бо він годує це місто. Ця війна не лише зменшить кількість сільського населення в Україні, але й переорієнтує його. От у Буковелі у нас теж сільське населення, але вони живуть в іншому форматі. Ми прогресуємо в цьому напрямку. Хоча й дуже болісно через війну. Про українських героїв війни говорить увесь світ, а російська армія нікому не цікава ПРО МЕНЕ ПИСАЛИ В НІГЕРІЇ ТА ЗІМБАБВЕ, А В ЯПОНІЇ СКЛАЛИ ТАНКУ - Ота відома фотографія професора з окопів була зроблена одразу ж по приїзді на Донеччину? - Наша рота спочатку перебувала на Закарпатті, два тижні були в Перечині, потім місяць жили на перевалі, повзводно забезпечували охорону блок-поста, я тоді стільки ходив горами по коліна в снігу, як ніколи! Тоді була загроза проникнення ДРГ на Закарпаття. А в Донецькій області в окоп пішли через три дні після приїзду. Потім через два тижні почали стріляти фугасами, і комбат сказав рити бліндажі. Ота фотографія професора з окопу була зроблена у перших числах травня, ми приїхали туди у квітні. Я лекції читав завжди, й у Волосянці на Закарпатті, і на Донеччині. Біля нас стояла Нацгвардія, вони мали роутер, і я собі знайшов місце в нашому окопі, де від них найкраще брав інтернет, то було якраз біля місця, де спав Вітя (Віктор Щадей, закарпатський громадський активіст, політик, балотувався в мери Ужгорода, автор того самого фото з професором з окопів, що облетіло весь світ, — авт.). От він якось вранці прокинувся і мене сфотографував. То не було постановочне фото. - Поділіться, як це — бути мемом війни? - Я це розглядаю як свій особистий внесок у війну. Тут така штука, що ти за весь час у війську можеш ніколи так і не вистрілити у ворога, ти часто його навіть не бачиш, бо це війна артилерії й технологій, повторюся, а не стрілецької зброї. 80% солдатів на цій війні можуть ніколи не вистрілити у ворога! А от воювати на інформаційному фронті — це інакше, ти бачиш, куди влучають твої постріли, відстежуєш реакції друзів, ворогів. Я це вам як науковець кажу: якби не робота зі світовою аудиторією журналістів, ми б не мали ленд-лізу, постачання зброї і не змогли би втриматися проти ворога. Російську армію чомусь не висвітлюють. Вона не цікава. Не те що злочинна, вона просто нікому не цікава. - Крім їхніх соловйових і скабєєвих... - От власне. У них навіть нема героїв на цій війні. А в нас їх он скільки! Оскільки професор з окопів став мемом насамперед для західних мас-медіа, я вважаю це своїм внеском у війну. Коли тобі пишуть індійські, бразильські, аргентинські ЗМІ, коли дзвонять з Болгарії (де це Болгарія колись цікавилася Україною?), з Австрії, яка не допомагає, Швейцарії. Коли журналіст СNN тобі пише в приватні, коли про тебе робить статтю The New York Times, коли це все закручено на тобі, значить, твоя робота потрібна Україні. Я собі чисто для колекції роблю географічну підбірку країн, де про мене написали. Нарахував 102 країни, але фішка навіть не в тому, що це були такі флагмани медіа як CNN, BBС (англійське), La Repubblica, мадярські видання, які взагалі не згадують про нашу війну. А от коли про тебе пише англомовне видання Нігерії, наприклад, і за ним передруковують усі інші (Зімбабве, ПАР) — це для мене досягнення, адже потрапити в Африку дуже важко, вона вся “оброблена” росіянами, там вагнерівці контролюють 3-4 держави, а Нігерія — це найбагатша країна, 100 мільйонів населення, корисні копалини, діаманти... І ти потрапляєш у їхній інформпростір. Вразило також, що про професора з окопів писали видання маленьких країн Океанії. Або що в Японії про мене склали танку.\n\n- У реалі ви, напевно, менше країн відвідали? - Так, менше. Всього 73. - Це можна цілу книжку видавати. Плануєте? - Так. Та й зараз веду у своєму Фейсбуці щоденник професора з окопу. Я ділюся там футурологічними роздумами: що буде далі з нами та зі світом? Прокручую в голові можливі варіанти. До речі, інший наш мем, який ми запустили в мережу, про те, що ЗСУ використовують на фронті угорську мову для шифрування переговорів, теж добре спрацював. Про це також написали всі, а зокрема й росіяни, які нам зробили піар. - Ви справді маєте таку практику — розмовляти по-угорськи в радіоефірі? - Ну, я тобі скажу, що це за практика: це коли тобі в облом іти з точки на точку із запитанням чи посланням пішки, бо це ж треба робити під обстрілами, і ти просто береш рацію, просиш покликати Жолта і кажеш йому: “Но, серус, Жолт!” - Чи робили ви спроби якось достукатися до угорців, спробувати переконати змінити свою думку щодо війни? Знаю, що маєте угорське коріння... - Ти бачила, скільки переглядів цього ролика? 4,2 млн. Думаю, ті, хто проти війни в Угорщині чи не підтримують Україну, почули мене, і це посилило їхні почуття солідарності з українцями. Угорці воюють на фронті, і в складі закарпатської 128-ї бригади, й у нашому підрозділі використовують угорську мову — значить, угорці не осторонь. Я БАЧИВ, ЯК НА ВІЙНІ ПРАЦЮЄ ТЕОРІЯ ВИПАДКОВОСТІ НАСІМА ТАЛЕБА - Які моменти з пережитого за пів року були для вас найважчі? - Були у нас такі три дні, коли крили вогнем так, що не можна було вийти в туалет, вибачте. Були моменти, коли втрачали друзів. У нашому підрозділі дуже по-дурному загинули двоє бійців. Прилетіло, коли один виходив з туалету на позиції, а інший заходив. Це важко осягнути, бо ні сенсу, ні логіки тут нема... Є такий Насім Талеб, у нього є теорія випадковості. Я бачив докази цієї теорії на фронті. Якось був випадок: нам треба було жити у бліндажі замість шістьох чоловік дванадцятьом. Спати незручно, неможливо, то я пішов спати в машину. То заборонено. Ранком прокинувся, і ми поїхали розвозити солдатську пошту у роти. Через дві години вернулися, а там, де я спав, — три ями по 2,5 метра. Ми від'їхали - і прилетіло.\n\n- Що думаєте в такі моменти? - Ну що думаю... Прикольно... Така зупинка. Прокручуєш усе в голові — знову і знову. Дивуєшся. Знаєш, ми коли перейшли у бліндаж, спочатку лінувалися й не хотіли рити “лисячу нору”. Коли вчергове прилетіло і осколок прошив бліндаж, рили аж бігом. - Маєте систему забобонів у війську? - Є правило, яке не порушую: завжди бути в броніку, касці й постійно чистити автомат. То тяжке, не хочеться, багато хто каже, а, вчора нічого не було, і сьогодні пронесе. Але то має бути. Є одна штука, за якою можна легко відрізнити тих, хто сидів у окопі, і тих, хто ні. У перших на дуло автомата завжди натягнутий палець із рукавиці, щоб туди не насипалася глина, бо не хочеться щоразу після чергування чистити автомат. Я ПРЯМО НАЗИВАЮ, ХТО БУВ БИ КОЛАБОРАНТАМИ НА ЗАКАРПАТТІ, ЯКБИ СЮДИ ПРИЙШЛИ РОСІЯНИ - Ви передали частину снарядів, які прилетіли до вас в окопи, до музею в Ужгороді. Для чого це потрібно? - Це те ж саме, що зняти пам'ятники російським письменникам чи радянським солдатам і не знищувати їх, а виставити в музеї тоталітаризму. Це епізод історії, і його потрібно показувати — інакше люди забудуть. Для цього й існують музеї. Це мовчазні свідки історії. Ці речі там мають бути. - До речі, про радянські пам'ятники: як там справи з солдатом на кордоні? Щось справа знову затихла, а я знаю, що ви були одним з ініціаторів демонтажу цього пам'ятника. - Все затихло, бо ті, хто мають прийняти про це рішення... - ...“морозяться” - як кажуть молоді люди? - Ні, навіть не це. Ті, хто мали б демонтувати цей пам'ятник, досі залишаються прибічниками ідеї, що він там має стояти. Ба більше, якби сюди прийшов ворог, вони були б колаборантами. Це антиукраїнці. - От прочитає мер Ужгорода ваше інтерв'ю і скаже, мовляв, приїхав Шандор у відпустку в Ужгород і обізвав мене колаборантом. - А я це прямо й кажу. І в очі б йому сказав. Щодо пам'ятника — на його демонтаж з кордону є “добро” обласної влади і центральної у Києві. А він чогось боїться. І не демонтує. Якщо навіть у Харкові, Полтаві познімали на реконструкцію, а в Ужгороді мер боїться. А це треба зняти. Їх не треба трощити, ламати, знищувати. Зняти — і в музей.",
    "Путін намагався відмовити Ердогана від участі в саміті Кримської платформи, — Джемілєв": "В обмін на відмову президент Росії пропонував розширити потік туристів і торгівлі між країнами, проте лідер Туреччини відмовив йому.\n\nRelated video\n\nПрезидент Росії Володимир Путін намагався відмовити світових лідерів від участі в саміті Кримської платформи, що відбулася 23 серпня в Києві. Зокрема глава Кремля просив про це президента Туреччини Реджепа Ердогана в обмін на розширення економічних відносин між країнами. Про це розповів народний депутат України від партії \"Європейська солідарність\" і ексглава Меджлісу Мустафа Джемілєв в інтерв'ю виданню \"Крим. Реалії\".\n\nЗа його словами, Путін запропонував Ердогану відмовитися від участі в платформі в обмін на розширення потоку туристів і торгівлі. Проте лідер Туреччини відмовив йому.\n\n\"А Ердоган каже: там же (у Криму — ред) мої родичі живуть, я потім скажу їм, що обміняв їх на туристів? І потім, Україна — наш сусід, а за Кораном сусіди повинні одне одному допомагати, сказав він\", — цитує слова Ердогана Мустафа Джемілєв.\n\nВін також розповів, що в саміті Кримської платформи мали брати участь такі країни як Нігерія та Республіка Конго, але в останній момент відмовилися. Також збиралася брати участь Гана, потім у країні заявили, що з технічних причин не зможуть бути присутніми, але приєднуються до підсумкового документа, який буде ухвалено.\n\nДжемілєв зазначив, що участь цих країн також важлива, тому що Росія намагалася відмовити всіх, \"аж до шантажу та погроз\".\n\nНагадаємо, 23 серпня Реджеп Ердоган під час виступу на саміті Кримської платформи заявив, що міжнародне право вимагає, щоб Крим повернули Україні. Президент Туреччини зазначив, що російсько-українська війна має закінчитись справедливим миром на основі територіальної цілісності й суверенітету України.\n\nРаніше, 18 серпня під час зустрічі із Зеленським у Львові Ердоган запропонував президентові України зустрітися з лідером РФ. Однак Володимир Зеленський заявив, що переговори з Москвою можливі лише після деокупації українських територій.",
    "Міжнародний успіх: попит на \"Байрактари\" б'є рекорди по всьому світу": "Мало яка зброя стає настільки популярною, що країни вишиковуються за нею в чергу. Як не дивно, саме така ситуація склалася з ударним безпілотником Bayraktar TB2.\n\nRelated video\n\nУдарний БПЛА Bayraktar TB2 уже стоїть на озброєнні або замовлений 24 державами, окрім Туреччини, — це безпрецедентний комерційний успіх. Оскільки Туреччина досі продовжує підписувати нові експортні угоди, немає сумнівів, що Bayraktar TB2 увійде в історію як найуспішніший у світі ударний БПЛА за кількістю як експортних покупців, так і проданих одиниць.\n\nФокус переклав новий матеріал аналітиків Стейна Мітцера, Юста Оліманса, присвячений зростанню популярності ударного БПЛА Bayraktar TB2.\n\nУ цій якості він зараз послідовно обходить двох своїх основних конкурентів на ринку безпілотників — Китай та Ізраїль, чия продукція хоч і привабливіша, ніж дорогі ексклюзивні західні зразки чи неефективні та політично ангажовані іранські, не позбавлена вагомих недоліків. Успіх TB2 не здивує нікого, хто бачив його в бою.\n\nBayraktar TB2 — чи не перший БПЛА, який поєднав надійність і доступність із вражаючими результатами на полі бою. Саме на цю здатність усі дуже чекають у 21 столітті.\n\n[ + – ] Bayraktar TB2 — чи не перший БПЛА, який поєднав надійність і доступність із вражаючими результатами на полі бою Фото: Baykar Defense\n\nСписок БПЛА за кількістю підтверджених країн-покупців\n\nBayraktar TB2 — 24\n\nGeneral Atomics MQ-9 Reaper — 8\n\nCAIG Wing Loong I — 7\n\nCAIG Wing Loong II — 5\n\nBayraktar Akıncı — 4\n\nCASC Rainbow CH-4 — 4 (6 із урахуванням країн, які раніше експлуатували цей тип)\n\nCASC Rainbow CH-3 — 4\n\nTAI Anka — 2\n\nMohajer-6 — 1 (2, включаючи Сили народної мобілізації Іраку)\n\nGeneral Atomics MQ-1 Predator — 1\n\nLenantek Karayel — 1\n\nCASC Rainbow CH-92A — 1\n\nCASIC WJ-600A/D — 1\n\nНезважаючи на те, що компанія Baykar Tech найвідоміша завдяки розробці TB2, вона виготовляє ще кілька типів БПЛА, популярних на міжнародному ринку. Два з них, БПЛА Bayraktar Mini та Bayraktar Akıncı, надійшли на озброєння чотирьох країн. Інноваційні характеристики Bayraktar Kızılelma також, напевно, забезпечать цій системі міжнародний успіх.\n\nПідтверджені оператори продукції Baykar Tech\n\nBayraktar TB2\n\nТуреччина [2014], Катар [2019], Лівія [2019], Україна [2019], Азербайджан [2020], Туркменістан [2021], Марокко [2021], Ефіопія [2021], Киргизстан [2021], Пакистан [2022], Джибуті [2022], Буркіна-Фасо [2022], Руанда [2022], Того [2022], Нігер [2022].\n\nBayraktar Akıncı\n\nТуреччина [2021]\n\nBayraktar Mini\n\nТуреччина [2007], Катар [2012], Лівія [2020], Україна [2022],\n\nМайбутні оператори продукції Baykar Tech\n\nBayraktar TB2\n\nПольща [2022], Румунія [невідомо]\n\nBayraktar TB3\n\nТуреччина [Невідомо]\n\nBayraktar Akıncı\n\nАзербайджан [2022], Пакистан [2022]\n\nBayraktar Kızılelma\n\nТуреччина [Невідомо]\n\nBayraktar VTOL\n\nТуреччина [невідомо]\n\nПерспективні оператори продукції Baykar Tech\n\nBayraktar TB2\n\nАлбанія, Болгарія, Фінляндія, Латвія, Литва, Словаччина, Угорщина, Великобританія, Ірак, Казахстан, Оман, Індонезія, Ангола, Нігерія.\n\nВажливо",
    "В Україні знову відкрили статистику COVID-19: почалося осіннє зростання захворюваності": "Після 24 лютого в Україні припинили оприлюднювати офіційну статистику, пов'язану з епідемією COVID-19. З кінця серпня ці відомості стали знову доступними, але статистика не щоденна, а щотижнева.\n\nСтатистика коронавірусу в Україні за період з 05.09 до 11.09.2022\n\nМинулого тижня за даними МОЗ:\n\nзафіксовано 23 864 (тиждень тому було 16 155) нові підтверджені випадки коронавірусної хвороби COVID-19 (з них дітей – 3 706 (2 024), медпрацівників – 551 (377));\n\n81 037 осіб вакциновано проти COVID-19 (попереднього тижня – 50 055). З усіх щеплень 33,3% становлять перші дози, 8% – другі дози, 56,5% – перші бустерні дози, 2,2% – другі бустерні дози;\n\nшпиталізовано – 4 734 (3 868) особи;\n\nлетальних наслідків — 70 (44).\n\nЗа весь час епідемії в Україні:\n\nПриєднуйтесь до нас в соцмережах!\n\nзахворіли – 5 096 397 осіб;\n\nлетальних наслідків – 108 955;\n\nпроведено тестувань (методом ПЛР та експрес) – 31 758 033.\n\nЗ початку вакцинальної кампанії щеплено 16 065 538 осіб, з них дві дози отримали 15 301 624, першу бустерну дозу — 2 055 326, другу бустерну дозу — 18 581 особа.\n\nПідписуйтесь на нас в Google News!\n\nУ МОЗ зазначають, що 764 тис. осіб не отримали другу дозу, а приблизно 13,2 млн – першу бустерну дозу. Тому там нагадують про необхідність захистити себе перед очікуваним осіннім зростанням кількості випадків захворювання.\n\nПерелік пунктів і центрів вакцинації можна знайти за посиланням.\n\nСтатистика пандемії коронавірусу у світі на 14 вересня 2022 року\n\nКількість підтверджених випадків зараження коронавірусом у світі на ранок 14 вересня досягла 609 658 795, свідчать дані американського університету Джонса Хопкінса.\n\nЗ початку поширення коронавірусу у світі від наслідків COVID-19 померли 6 517 877 осіб.\n\nДо країн із понад 30 млн випадків зараження входять США, Індія, Бразилія, Франція та Німеччина.\n\nКількість інфікованих і померлих від наслідків зараження відповідно склала:\n\nСША — 95 320 071 і 1 050 767.\n\nІндія – 44 502 363 та 528 185.\n\nФранція – 34 939 449 та 155 569.\n\nБразилія – 34 533 957 та 684 898.\n\nНімеччина – 32 507 180 та 148 389.\n\nЗа даними порталу Worldometers, який спеціалізується на статистичних даних щодо найважливіших світових подій, середній світовий коефіцієнт смертності на ранок 14 вересня становив 836,6 особи на 1 млн населення. В Індії з кожного 1 млн жителів померли 375 осіб, Бразилії – 3 173, Франції – 2 357, Німеччині – 1 760, США – 3 213.\n\nЯк світ виходить із пандемії\n\nЖурнал The Economist розраховує Індекс глобальної нормальності, який характеризує, як повсякденне життя повернулося до допандемічного рівня. Аналізуються 50 країн, де мешкають 75% світового населення та формуються 90% світового ВВП.\n\nСукупним показником є середньозважене значення бала кожної країни, зважене за її населенням. Допандемічний рівень активності встановлено на рівні 100 для зручності порівняння. Трекер оновлюється новими даними щотижня.\n\nЗа даними на 1 липня, світ у середньому отримав 84 бали (грубо кажучи, відновився на 84% до пандемічного рівня). 11 країн перевищили допандемічний рівень: Єгипет (лідер рейтингу — 121,5), Колумбія, Індія, Туреччина, Мексика, Перу, Нігерія, Ірландія, Пакистан, ОАЕ. Загалом 49 країн перейшли 70-бальний рубіж, крім Китаю – там поки що лише 56,4.\n\nУ дослідженні є й Україна. Життя у нас попри війну оговталося від ковіду на 86,3 бала – 34-те місце з 50.\n\nІндекс нормальності для України\n\nThe Economist відзначив такі глобальні тенденції:\n\n- більшість «білих комірців» роблять ставку на збереження гнучкості в тому, скільки часу вони проводять на робочому місці;\n\n- заповнюваність офісів може ніколи не повернутися до попереднього рівня;\n\n- відвідуваність магазинів стала напрочуд високою із середини минулого року й зараз перевищує допандемічний рівень;\n\n- громадський транспорт суттєво відновився від початку пандемії. Рівень завантаженості доріг також поновився. Однак багато літаків у всьому світі залишаються на землі, оскільки правила тестування та карантину перешкоджають міжнародним поїздкам.\n\nІндекс глобальної нормальності",
    "Злочинний експрес Росії. Зерно. Розслідування FREEДOM": "Росія шукає можливості компенсувати фінанси, втрачені внаслідок світових обмежень після початку повномасштабної війни проти України. Країна-агресор торгує українським зерном, яке було вкрадено нею на тимчасово окупованих територіях України. Журналісти-розслідувачі телеканалу іномовлення FREEДOM отримали документи, які описують логістику “подорожей” світом викраденого в Україні зерна. Як Росія організовує свій злочинний експрес — далі в розслідуванні.\n\nЖитниця світу\n\nУкраїна — житниця світу. Так про найбільшу державу Європи говорили раніше, описуючи обсяги сільгосппродукції, що надходить по всій Земній кулі.\n\nДо початку повномасштабної війни, за даними Європейської комісії, Україна експортувала приблизно 10% світового ринку пшениці, 15% — кукурудзи та 13% — ячменю. Держава також є найважливішим гравцем на ринку олії, адже на український продукт припадає понад 50% світового ринку.\n\nНайбільшими імпортерами української пшениці є Єгипет, Китай, Туреччина, Нігерія та Індонезія. Найбільше закуповували українську кукурудзу Нідерланди, Іспанія та Китай. До речі, Китай також був найбільшим покупцем ячменю з України.\n\nНеважко припустити, який принцип доміно запустила Росія своїм вторгненням в Україну. Шляхи поставок закриваються, виробництво зупиняється, інфляція зростає, ціни йдуть вгору і так далі.\n\nЗа даними Міжнародного валютного фонду, російська агресія, а з нею пандемія COVID-19 та зміна клімату, ведуть світ до чергової кризи — масового голоду та подорожчання продовольства. Додайте сюди також збільшення цін на енергоресурси через шантаж з боку Росії.\n\nКрадіжка на 600 млн доларів\n\nУ липні Україна, Туреччина, Росія та ООН підписали угоду, яка відкриває можливості для так званого зернового коридору. За даними ООН, з початку дії коридору з України вже вийшли 130 кораблів із майже 3 млн тонн зерна.\n\nА що ж у цей час робить Росія? Краде українське зерно та обхідними шляхами продає продовольство до третіх країн.\n\nТак, у квітні міський голова Мелітополя Запорізької області Іван Федоров опублікував відео, на якому російські вантажівки, деякі з уже відомою на весь світ міткою Z, везуть зерно з міста у бік Криму.\n\nГрабіжники й самі не приховували свого злочину. Російські пропагандисти з гордістю розповідали, як на непідконтрольних українських територіях відбувається збирання зерна, яке вагонами вивозили з окупованого Мелітополя.\n\nУрожай збирали й на захопленій частині Луганської області. У червні цього року, за словами місцевої окупаційної влади, до Росії було відправлено 650 тонн українського зерна.\n\nРосійська Федерація вивезла з України зернових та олійних культур уже більш ніж на 600 млн доларів. І крадіжка триває. Займаються цим під контролем вищого російського керівництва чітко визначені люди та агрофірми.\n\nПервинна логістика\n\nУ Запорізькій області крадіжка сільгосппродукції відбувається під контролем псевдопідприємства “Державний зерновий оператор”. Її керівник прямо зізнається, що вони привласнюють господарства українських селян, захоплюючи поля, урожай, сільгосптехніку.\n\n“Виявляємо покинутий об’єкт. Ми заходимо, беремо під охорону це підприємство, проводимо комплексну інвентаризацію”, — розповідає гендиректор “ДЗВ” Микита Бусел.\n\nБусел також стверджує, що “ДЗВ” удвічі підняло закупівельну вартість на зернові культури і платить понад 12-13 тис. руб. (195-215 дол.) за тонну.\n\nАле в цьому російські окупанти брешуть. Згідно з документом, наявним у FREEДOM, “Державний зерновий оператор” навіть пшеницю високого 2-го класу приймає не дорожче 10 тис. руб. (165 дол.) за тонну. І це при тому, що в Росії мінімальна ціна, встановлена Мінсільгоспом на пшеницю класом нижче, влітку була майже 14 тис. руб. (230 дол.), а з осені вона становить 16 тис. крб. (265 дол.).\n\nЗерно із окупованих районів Запорізької та Херсонської областей звозиться на регіональні пункти приймання. Далі прямує в порти на Азовському та Чорному морях. Цим займаються чотири російські фірми:\n\n“ТД Фрегат” (Сімферополь);\n\n“Компанія Апрель” (Краснодар);\n\n“Хлібком” (Краснодар);\n\n“Петрохліб-Кубань” (Краснодар).\n\nУ Криму українське зерно загалом доставляють до Керчі та Севастополя. До анексії півострова Росією перевалкою продукції на північному боці Севастопольської бухти займалося підприємство “Авліта”.\n\nСаме з цього терміналу з травня великі обсяги зерна вивозять три російські судна (про них детальніше трохи пізніше):\n\n“Матрос Позинич”;\n\n“Матрос Кішка”;\n\n“Михайло Ненашев”.\n\nЗа нашою інформацією, лише за 10 днів серпня і лише через митний пункт пропуску “Інкерманський” могли пройти 43 залізничні вагони з 3 тис. тонн дарів поля.\n\nПри цьому приховати справжнє походження українського зерна намагаються і продавці, і покупці. Ось один із договорів про угоду, в якому покупець не зазначений, мабуть, з чистої випадковості. Однак у ньому фігурує брокерська компанія із Туреччини MPM Gida.\n\nЯк зазначено на офіційному сайті компанії MPM Gida, вона має налагоджений ланцюжок поставок продовольства з Росії, України, Молдови, Румунії та інших країн для турецького ринку. Основними цінностями декларує надійність, професіоналізм та… лояльність до своїх клієнтів.\n\nСеред іншого наші інформатори передали частину списку вантажівок, які були задіяні в цьому процесі. Це дозвіл на прохід через Джанкой до окупованого Росією Криму.\n\nДо нас потрапив не весь список, але зі сторінки можемо зрозуміти, що вантажівки вивозили як пшеницю, так і насіння. Також у документі вказано серії реєстраційних номерів фур з кодами різних регіонів України — від Тернопільської області (наприклад, ВО 2439 ВК) до Києва (АА 2463 КС). Швидше за все, ці вантажівки були на території, яку після 24 лютого окупувала Росія, і були просто вкрадені.\n\nЗлочинна логістика\n\nОтже. Як виглядає логістика вивезення українського зерна на одному з прикладів.\n\nЦим займаються стивідорні компанії Росії, які зазвичай виконують функцію завантаження та розвантаження товару в портах. З материкової тимчасово непідконтрольної частини України зерно автомобільним транспортом везуть до Джанкоя. Тут товар завантажують до вагонів, які їдуть до Сімферополя.\n\nЗа місцем прибуття зерно зважують, оформлюють протоколи перевірки продукції. Цим займається підрозділ російської державної бюджетної установи “Всеросійський центр карантину рослин” з офісом за адресою м. Сімферополь, вулиця Оленчука, 52.\n\nДалі українське зерно, яке вкрала Росія, має два шляхи.\n\nПерший. Товар везуть до порту міста Керч, а звідти воно йде з українського півострова до російського порту “Кавказ”.\n\nДругий шлях — зерно із Сімферополя відправляють до митного пункту “Інкерманський” за адресою м. Севастополь, вул. Приморська, 2г. Там відбувається оформлення документів на кількість вагонів та вантажівок із сільгосппродукцією. У терміналі компанії “АВАЛ” зерно змішують, переоформлюють документацію та наповнюють ним суховантажні машини.\n\nСудячи з сайту компанії “АВАЛ”, її головний офіс розташований у Москві, а єдина філія організації — у Севастополі, і на тій самій вулиці Приморській.\n\nМорські пірати\n\nЩоб вивозити вкрадене українське зерно, Російська Федерація використовує близько десятка різних кораблів під різними прапорами. Ті, що менші, завантажуються в порту окупованого Бердянська. Великі — якраз у Севастополі.\n\nНайбільш частими гостями в Криму після повномасштабного вторгнення РФ стали 4 суховантажні судна:\n\n“Фінікія” — ходить під сирійським прапором;\n\nтри — під триколором. “Матрос Позинич”, “Матрос Кішка” та “Михайло Ненашев”.\n\nЦе ідентичні за своїми технічними характеристиками балкери. 170-метрові судна, здатні перевозити до 30 тонн вантажів. Це практично кораблі-близнюки, навіть спущені на воду приблизно в той самий час — у 2009 та 2010 роках.\n\nУсі три балкери належать російській компанії ТОВ “Крейн Марін Контрактор”. Це “дочка” російського суднобудівного гіганта “Об’єднана суднобудівна корпорація”. “ОСК” перебуває під західними санкціями з 2014 року. А у квітні 2022 року Міністерство фінансів США запровадило нові обмеження щодо восьми членів ради директорів “ОСК” та 28 його дочірніх підприємств.\n\nАле що найцікавіше — ТОВ “Крейн Марін Контрактор” у списку санкцій немає. І тому їхні судна наразі безпроблемно ходять морями, заходять до портів різних країн світу, вивозячи українське зерно.\n\nЯк приклад розглянемо один суховантаж — “Михайло Ненашев”. Цей завсідник порту в Севастополі, судячи з сервісу “Марін Траффік”, рухався з турецького порту “Іскендерун” (одного з найближчих до Сирії) до порту “Кавказ” в Краснодарському краї РФ.\n\nАле якщо придивитися до маршруту суховантажу, позначеного зеленими стрілками, ні в які порти він не заходить. Балкер, ймовірно, обігнув береги Кіпру Середземним морем і пішов назад. Та й то не обігнув, а просто телепортувався. Погодьтеся, дивно. А якщо ми припустимо, що на суховантажі просто відключили радари, щоб його було неможливо відстежити?\n\nПодивимося на маршрут балкера вже у Чорному морі. Тут суховантаж знову зникає в нікуди, і з’являється нізвідки.\n\nПри цьому між цими загадковими зникненнями — 5-6 днів. Саме стільки, скільки потрібно, щоб зайти в порт, розвантажитися (ну чи завантажитися), пройти формальні перевірки і знову рушити в дорогу.\n\nЧерез Сирію\n\nУ нас на руках є документ під назвою “Заявка на видачу фітосанітарного сертифіката”. Фітосанітарний сертифікат — це документ, який свідчить про дотримання всіх вимог щодо безпеки та відсутності на продукції рослинного походження різних шкідників, бур’янів та хвороб. Це документ для митного оформлення багатьох товарів.\n\nЦя заявка була спрямована до Південного міжрегіонального управління “Россільгоспнагляду”. Три з чотирьох офісів якого розташовані в анексованому Криму: один — у Севастополі та два — у Сімферополі.\n\nЗгідно з цією заявкою, якесь ТОВ “Ніка”, зареєстроване в Ростовській області РФ, планувало експортувати 27 тонн пшениці дрібного помелу в порт “Латакія” в Сирії. Отримувач вантажу — General Organization for Trade, Storage and Grain Processing, розташована в Дамаску.\n\nЦе створена у 2019 році Башаром Асадом — сирійським диктатором-президентом — державна зернова компанія, яка має відповідати за торгівлю, зберігання та переробку зерна. Згідно з інформацією від інформагентства Reuters, у 2019 році Сирія через цю компанію планувала закупити 1,5 млн тонн пшениці у Росії.\n\nЯк бачимо, минуло три роки, ситуація не змінилася. Сирія так само купує зерно в Росії. Хоча чи в Росії? У “Заявці на видачу фітосанітарного сертифіката” у пункті “Місце походження вантажу” зазначено — Donetsk People’s Repablic (тобто “ДНР”). До того ж, слово REPABLIC написано з помилкою.\n\nТобто російська приватна компанія планує продати сирійській державній компанії пшеницю, зібрану нібито у так званій “ДНР”.\n\nНа підтвердження цього ще один документ компанії “АВАЛ”, точніше її Севастопольської філії. Так от, у компанії звернулися до начальника відділу Державного фітосанітарного контролю Дениса Бойка з проханням перевипустити сертифікат на пшеницю. Як йдеться у документі, через “некоректне зазначення країни походження як ДНР” просять перевипустити сертифікат зі зміною місця походження українського зерна на “Російська Федерація”.\n\nЯк бачимо, вже не вперше сама Росія не ставиться до визнаної нею ж “ДНР” як до суб’єкта світової економіки. Псевдодержаву нібито визнають лише на папірцях усередині Росії, які за її межами нічого ні для кого не означають.\n\nА тепер важливо стежити за датами. Першу заявку на фітосанітарний сертифікат датовано 1 серпня 2022 року. Лист із проханням переробити його — вже 3 серпня. Отже, можемо припустити, що з порту Севастополя суховантажне судно з українським зерном вийшло 5-6 серпня. У середньому шлях із Криму до Сирії через Чорне море, Босфор та Середземне море займає від 4 до 6 днів. Це вже 10-11 серпня. А перша доступна нам за останній місяць дата, коли суховантажне судно “Михайло Ненашев” з’являється на радарах сервісу “Марин Трафік”, якраз через 5-6 днів, на які російські кораблі загадковим чином зникають з морських карт. 16 серпня — в цей день балкер вже біля південного узбережжя Кіпру і прямує у бік Босфору. І якщо подивитися на траєкторію, то рухається він саме від узбережжя Сирії.\n\nЗупинити експрес\n\nОтже, ще раз нагадаємо, що за даними Київської школи економіки, лише станом на липень 2022 року Росія вивезла з України зернових та олійних культур на 613 млн доларів, а загальні збитки в галузі сільського господарства України оцінюються у понад 27,5 млрд доларів.\n\nПродаж Росією українського зерна — це не так зване благородство, як намагаються показати пропагандисти Кремля. Ні, це грабунок, це злодійство, це спроба заробити собі політичні бали, водночас отримати непоганий прибуток і хоч якось спробувати компенсувати фінансові втрати від обмежень на енергоресурси.\n\nЗерно продають таємно, нишком, приховуючи суховантаж від системи стеження. І це в той час, як українська влада всіма силами виборює відкриття зернових коридорів і стабільність у світовій системі продовольства. Україна відновить контроль над усіма територіями, які окупувала Росія, і водночас поверне баланс до системи продовольства світу.\n\nАле й держави-партнери України зобов’язані перешкодити цьому злочинному експресу Росії, адже навряд чи держава-терорист зупиниться з власної ініціативи.",
    "​Кам’янецький фільм про війну в Україні покажуть у Каннах": "Фільм “Битва за Україну” (“Fight for Ukraine”), знятий ініціативною групою Кам’янець-Подільського міжнародного кінофестивалю “Бруківка”, демонструватимуть у багатьох країнах світу. Стрічку також покажуть у французькому місті, де проводять знаменитий Каннський фестиваль.\n\nПрем’єрний показ короткометражної кінострічки “Битва за Україну” режисера Андрія Зайця відбувся до Дня незалежності України у Кам’янці-Подільському в рамках 30-го благодійного заходу кінофестивалю “Бруківка”, на якому команда вже традиційно збирала кошти на підтримку захисників із Хмельниччини.\n\n“Це – історія про перші місяці російського вторгнення в Україну очима добровольця з Кам’янця-Подільського та волонтерки, яка опинилася в окупованому Маріуполі”, – йдеться в описі до фільму на одній із платформ.\n\nГоловні ролі виконали акторка народного театру “Тандем” (м. Кам’янець-Подільський) Тетяна Дзюбінська, ведучий та вокаліст гурту “Експансія” Георгій Торяник, блогер, оператор та волонтер Іван Трач. Блискуче зіграли у фільмі й Заслужені артистки України, акторки кіно та телебачення Ірма Вітовська-Ванца та Віталіна Біблів.\n\nСьогодні у Києві ця кінострічка відкриватиме український антифестиваль авторського короткометражного кіно “Своїми словами“. А вже завтра Кам’янець-Подільський фільм “Битва за Україну” покажуть в рамках конкурсної програми великого африканського кінофестивалю “Edo State International Film Festival”, який розпочався в Бенін-Сіті (Нігерія).\n\nКрім того, з 13 по 16 жовтня короткометражку “Битва за Україну” покажуть в кінотеатрі “Espace Miramar” у Каннах (Франція) в рамках “Cannes 7th Art Awards”.\n\nТакож роботу кам`янецьких митців відібрано до офіційної конкурсної програми кінофестивалю “RETURN INTERNATIONAL Film & Art Festival 2022”. Відбудеться він відбудеться з 27 по 30 жовтня в місті Веймар (Німеччина). Цей показ, як наголошують ідейники фільму, присвячують захисникам з “Азовсталі”.\n\nЯк знімали фільм – у відео зі знімального майданчика:\n\nДізнавайтеся новини першими на Телеграм",
    "Міжнародні організації: Програма ООН з населених пунктів": "Понад пів року весь світ спостерігає, як Україна чинить опір російській агресії. Впливові міжнародні організації всіляко підтримують нашу країну, причому не тільки з початку повномасштабного вторгнення, а й ще з 2014 року, коли росія незаконно анексувала Крим та розв'язала збройний конфлікт на Донбасі. Проти країни-агресора вводяться санкції, тоді як Україна отримує від світу гуманітарну та фінансову допомогу.\n\nАле чи всі з нас правильно розуміють, як влаштовані ці організації, які функції виконують та на яку саме підтримку українці можуть розраховувати?\n\nІзбірКом підготував цикл матеріалів, у яких розповість, які країни входять в ті чи інші міжнародні організації та яку роль відіграють у світі насьогодні.\n\nУ минулих випусках ми розглядали сутність роботи:\n\nГенеральної Асамблеї,\n\nРади Безпеки,\n\nЕкономічної і соціальної ради ООН,\n\nМіжнародного суду,\n\nЮНЕСКО,\n\nЮНІСЕФ,\n\nВсесвітньої організації охорони здоров’я,\n\nПрограми розвитку ООН,\n\nУправління Верховного комісара ООН у справах біженців.\n\nДо складу ООН входить 193 держави. Серед країн-членів ООН можна знайти всі суверенні країни, окрім Ватикану. Таке поважне представництво потенційно дозволяє розглядати та вирішувати будь-які питання глобального або регіонального рівня. Зокрема, ООН спроможна гасити збройні конфлікти, як це було неодноразово продемонстровано у ХХ столітті (Ірак, колишня Югославія, Сомалі).\n\nШтаб-квартира організації знаходиться у Нью-Йорку. Також ООН має додаткові офіси у Відні, Женеві, Найробі та Гаазі. Організація користується шістьма офіційними мовами: англійською, арабською, іспанською, китайською, російською та французькою.\n\nДо структури ООН входить шість основних органів: Генеральна Асамблея, Рада Безпеки, Економічна та Соціальна Рада, Секретаріат, Міжнародний Суд ООН та Рада з Опіки. Щоправда, останній орган формально призупинив свою діяльність з 1994 року. Головною посадовою особою ООН є Генеральний секретар. З 1 січня 2017 року цю посаду обіймає португальський політик і дипломат Антоніу Гутерреш.\n\nЗагальна характеристика програми ООН з населених пунктів\n\nПрограма ООН з населених пунктів (далі – ООН-Хабітат) – це організація у системі ООН, яка сприяє сталому розвитку населених пунктів шляхом роз’яснювально-пропагандистської роботи, вироблення політики, нарощування потенціалу, накопичування знань та укріплення партнерських зв’язків між урядами та громадянським суспільством. ООН-Хабітат просуває урбанізацію як позитивний трансформаційний процес для міст та общин, який зменшує нерівність, дискримінацію та бідність.\n\nОрганізація має дві основні цілі:\n\n1) забезпечити всіх людей належним житлом;\n\n2) гарантувати сталий розвиток людських поселень в урбанізованому світі. ООН-Хабітат працює у більше ніж 90 країнах світу. Штаб-квартира організації знаходиться у столиці Кенії Найробі.\n\nВиконавчим директором організації наразі є Маймуна Мохд Шариф, яка до того була мером малайзійського острова Пенанг.\n\nВиконавчий директор ООН-Хабітат Маймуна Мохд Шариф\n\nФінансування організації складається з двох основних напрямів. По-перше, значну частину фінансування надає Генеральна Асамблея ООН. По-друге, частину бюджету ООН-Хабітат складають благодійні внески урядів, міжурядових організацій, приватних донорів тощо.\n\nУ 1976 році у Ванкувері пройшла Перша конференція ООН з населених пунктів. За підсумками Конференції Генеральна Асамблея ООН у 1977 році прийняла резолюцію про створення Комісії з населених пунктів. У березні 1978 року було створено Секретаріат і виконавчий орган Комісії ООН з населених пунктів. Саме з цього моменту веде облік своєї історії ООН-Хабітат.\n\nСтруктура управління ООН-Хабітат\n\nСтруктура управління організації складається з трьох органів – Асамблеї, Виконавчої ради та Комітету основних представників.\n\nАсамблея – це універсальний орган, який складається зі 193 держав-членів ООН. Асамблея збирається на чергову та спеціальні сесії. Чергова сесія відбувається раз на чотири роки упродовж п’яти днів. Спеціальні сесії скликаються за необхідності за наявності надзвичайних обставин.\n\nГолова Асамблеї може відкрити засідання, якщо присутня щонайменше третина членів органу. При цьому для прийняття рішення потрібна присутність більшості членів Асамблеї. Зазвичай рішення приймаються консенсусом, однак будь-який член Асамблеї може вимагати проведення голосування. При голосуванні рішення приймається більшістю голосів.\n\nДо Виконавчої ради входить 36 держав-членів, які обираються Асамблеєю відповідно до наступних критеріїв: 10 місць для держав Африки, 8 місць для держав Азії і Тихого океану, 4 місця для держав Східної Європи, 6 місць для держав Латинської Америки та Карибського басейну, 8 місць для держав Західної Європи та інших держав. Рада збирається на чергові сесії двічі або тричі на рік. Також за необхідності вона може збиратися на спеціальні сесії. Прийняття рішень відбувається за правилами Асамблеї.\n\nКомітет основних представників включає всіх постійних представників держав-членів ООН, а також членів спеціалізованих закладів ООН, акредитованих при ООН-Хабітат. Комітет збирається двічі за чотири роки. Перший раз – напередодні Асамблеї заради підготовки до цієї сесії. Другий раз – для проведення огляду роботи ООН-Хабітат.\n\nДіяльність ООН-Хабітат\n\nООН-Хабітат має чотири регіональні офіси у тих частинах світу, які є пріоритетними для роботи організації: у Ріо-де-Жанейро (Латинська Америка та Карибський басейн), у місті Фукуока (Азія та тихоокеанський регіон), у Каїрі (арабський регіон) та у Найробі (Африка).\n\nАфрика. Регіональний офіс у Найробі опікується територією Субсахарської Африки, яка нараховує 49 країн. Найбільше уваги у цьому регіоні приділяється Сомалі та Демократичній республіці Конго. На ці країни виділено від 20 до 30 мільйонів доларів. Обидва проєкти сфокусовані на післявоєнній реконструкції та відновленні. Також досить вагомі гроші (від 2 до 8 мільйонів доларів) виділені на наступні країни: Ефіопія, Кенія, Мозамбік, Нігерія, Гана, Сан-Томе і Принсіпі. Окрім вказаних цілей, для регіону загалом є типовими наступні напрями розвитку: урбаністична стійкість, адаптація до змін клімату, покращення житлових умов та благоустрій нетрів, забезпечення основних потреб у місті, земельний менеджмент, налагодження урбаністичної економіки, покращення муніципального фінансування, урбаністичне та регіональне планування та вироблення стратегії розвитку.\n\nАзія та тихоокеанський регіон. Цей регіон характеризується швидкою урбанізацією та комплексними змінами з одного боку та конфліктами і катастрофами – з іншого. ООН-Хабітат надає допомогу у розробці стратегії розвитку, нарощуванні потенціалу, сприяє подоланню кризових ситуацій тощо. Зокрема, за сприяння організації було побудовано більше мільйона житлових будинків; більше трьох мільйонів осіб отримали доступ до базових послуг. ООН-Хабітат підтримала зусилля 18 країн щодо розвитку урбаністично орієнтованої політики і більше ніж 100 міст у впровадженні сталої урбанізації за останні 5 років. Крім того, більше ніж 200 общин здобули підтримку на шляху адаптування до кліматичних змін.\n\nАрабський регіон. Серед трендів розвитку регіону можна відзначити швидке зростання кількості населення, значну соціально-економічну активність, ускладнення природних умов, гуманітарну кризу, а також низку конфліктів та політичних потрясінь. Наслідком цих конфліктів і потрясінь є величезна кількість біженців та внутрішньо переміщених осіб. У 2016 році 58% усіх біженців походили саме з арабського світу, при цьому 60% із них продовжували жити в регіоні.\n\nДіяльність організації поширюється на 18 країн регіону. ООН-Хабітат наразі запустив проєкти у 16 країнах та має офіси у 13. Зусилля організації в регіоні спрямовані на різні проблеми. Зокрема, це надання постійного житла місцевому населенню та тимчасового притулку для біженців, забезпечення максимального доступу до базових послуг, боротьба з наслідками кліматичних змін, контроль за дотриманням прав людини та гендерної рівності, покращення життя у нетрях тощо.\n\nЛатинська Америка та Карибський басейн. Регіон характеризується одним із найбільших у світі відсотків урбанізації – вище 80%. При цьому країни регіону стикаються з низкою проблем: соціальною нерівністю, забрудненням навколишнього середовища, перенасиченістю міст транспортом, бурхливим будівництвом на фоні менш інтенсивних темпів зростання населення тощо.\n\nЗусилля ООН-Хабітат у регіоні спрямовані на розробку комплексних стратегій сталого урбаністичного розвитку. Зокрема, у розробку національної урбаністичної політики входить ефективний земельний менеджмент, створення нових суспільних інститутів урбаністичного розвитку, застосування інструментів менеджменту для реалізації планів, налагодження ефективного фінансування місцевих проєктів, забезпечення населення житлом, зменшення забруднення навколишнього середовища, розробка необхідного законодавства тощо.\n\nООН-Хабітат та Україна\n\nОрганізація працює в Україні з 1995 року. ООН-Хабітат організовує та проводить різноманітні заходи. Зокрема, щороку в Україні, як і в усьому світі, у перший понеділок жовтня святкують День Хабітат. Цього року свято припадає на 3 жовтня. Раз на 2 роки проводиться конференція «Україна-Хабітат – кращі практики». Основний напрям роботи організації – допомога муніципальним органам влади у стратегічному плануванні та приверненні інвестицій. Іншим важливим аспектом роботи організації є навчання фахівців у сфері управління (депутатів міських рад, лідерів суспільних організацій) та підприємців, орієнтованих на роботу у проєктах щодо розвитку потенціалу міст. Починаючи з 2014 року, ООН-Хабітат допомагає українцям зі сходу країни, які змушені були залишити своє житло, облаштуватися на новому місці й отримати доступ до базових послуг. Разом з ЮНІСЕФ ООН-Хабітат намагається вирішувати питання організації навчання для дітей-біженців. Як зазначив мер Харкова Ігор Терехов, представники ООН-Хабітат долучаться до роботи зі створення оновленого генерального плану міста. За словами мера, місія ООН-Хабітат проведе оцінку руйнувань та створить 3D-макет Харкова.\n\nДіяльність ООН-Хабітат спрямована на ефективну урбанізацію, яка має всіляко сприяти покращенню життєдіяльності людини. Функціонал організації досить схожий із тим, що робить ПРООН. Відмінність полягає в тому, що ПРООН концентрує увагу на розробці стратегії держави в цілому, а ООН-Хабітат зосереджує увагу на урбанізації та всьому навколо, що зробить життя людини у місті більш продуктивним. Оскільки ООН-Хабітат робить акцент на роботі з країнами, які розвиваються, накопичені ООН знання, зв’язки та можливість привернення фінансових потоків, поза сумнівом, можуть принести користь. З іншого боку, необхідно підкреслити, що функціонал ООН-Хабітат сильно перегукується з іншими організаціями системи ООН. Зокрема, загальну стратегію розвитку країни розробляє ПРООН, усіма питаннями щодо біженців займається УВКБ, дітей у скрутному становищі підтримує ЮНІСЕФ, охороною здоров’я у світі опікується ВООЗ. Нарешті, економічними та соціальними, а також пов’язаними з ними гуманітарними та екологічними питаннями займається ЕКОСОР. Можливо, враховуючи потужні фінансові потоки, які проходять через систему ООН та її значний бюрократичний апарат, варто замислитися над максимальною конкретизацією та розмежуванням функціоналу організацій та відповідальністю за невиконання конкретних поставлених цілей.\n\nАвтор: Олег Пархітько",
    "Що у світі писали про війну в Україні 5 вересня. Огляд публікацій провідних іноземних видань": "South China Morning Post (гонконгське видання, що контролюється приватною китайською компанією Alibaba Group) пише, що Китай починає сприймати росію як «проблемного партнера» і наразі стоїть перед вибором: продовжити зближення чи відсторонитися. З одного боку, нещодавно народно-визвольна армія Китаю приєдналася до спільних з рф військових навчань «Восток-2022», з іншого ― аналітики вважають, що геополітичні наслідки співпраці з росією стають надто невигідними для країни. Крім цього, низька ефективність військових і озброєння рф в Україні призводять до того, що Китай бачить росію як невигідного партнера, пише видання з посиланням на експертів. Так, Китай поступово скорочує імпорт російського озброєння й переходить на власне, більш високотехнологічне виробництво, йдеться в статті.\n\nРівень втрат України під час контрнаступу на півдні намагається оцінити The Economist: кореспонденти видання відвідали Миколаїв, де поговорили з лікарями та волонтерами. Поки Україна не повідомляє офіційної кількості загиблих та поранених бійців на Херсонщині, російські пропагандистські ЗМІ просувають «новини» про «величезні втрати» України під час контрнаступу. Вони, зокрема, наводять «свідчення» з Миколаєва ― міста, найближчого до лінії фронту, пише видання. Журналіст The Economist побачив іншу картину. Лікар, який працює в головному відділенні невідкладної допомоги, розповів виданню, що приймає 15―30 поранених солдатів на день ― це більше, ніж зазвичай, але не «жахливо». Польовий хірург Андрій Жолоб, який працює за 10 кілометрів від лінії фронту, також говорить, що роботи побільшало, однак ситуація стабільна. Волонтерка Неллі Яровенко, яка допомагає перевозити та ховати тіла загиблих воїнів, також каже, що кількість похорон за останній тиждень не змінилася.\n\nКенійський політичний аналітик Нанджала Ньябола пише на Foreign Affairs про ситуацію, у якій країни Африки опинились через російсько-українську війну. Після понад півріччя повномасштабної війни більшість африканських країн не взяли чиюсь сторону. Лише кілька з них, а саме Гана, Кенія та Нігерія, засудили агресію й закликали до дипломатії та миру, пише автор. На думку Ньяболи, скепсис багатьох держав можна пояснити століттями дисбалансу стосунків із Заходом і довгостроковими наслідками колоніалізму. Крім цього, кремль веде масштабну кампанію дезінформації, щоб вплинути на суспільну думку про війну в Україні, зокрема пригадуючи радянську комуністичну альтернативу західному колоніалізму. Ба більше, рф є основним постачальником зброї до Африки, через що деякі лідери покладаються на підтримку кремля задля збереження своєї влади. Ньябола також вважає, що Африка зволікає з рішенням підтримувати у війні Україну чи росію через багатий досвід війн, які складно завершити, та їхній вплив на всі залучені сторони. Тому Заходу варто бути обережнішим зі звинуваченнями країн Африки в «лицемірстві» через відмову засудити російську агресію.",
    "У США померла перша людина від віспи мавп": "Перша смерть від віспи мавп була зафіксована у Сполучених Штатах. Про це йдеться у повідомленні місцевого органу системи охорони здоров'я Лос-Анджелеса.\n\n\"У резидента був серйозний імунодефіцит, і він був госпіталізований\", - йдеться у заяві департаменту.\n\nУ відомстві відмовилися надавати додаткову інформацію про померлого, зазначивши, що вона не розголошуватиметься \"з метою захисту конфіденційності та конфіденційності\".\n\nВодночас у Департаменті охорони здоров'я порекомендували людям з ослабленим імунітетом, які підозрюють, що у них віспа мавп, якомога раніше звернутися за медичною допомогою.\n\nВідео дня\n\n\"Вони повинні залишатися під наглядом протягом усього процесу лікування\", - зазначається у повідомленні.\n\nЩо відомо про віспу мавп\n\nВіспа мавп – вірус, який передається людині повітряно-краплинним або контактним шляхом, вважається рідкісним захворюванням.\n\nВперше було виявлено у колонії піддослідних мавп – це сталося 1958-го. 1970-го в Демократичній Республіці Конго вперше зафіксували випадки інфікування людей.\n\nДосі воно зустрічалося переважно у віддалених районах Центральної та Західної Африки, що поросли вологими тропічними лісами. Основні країни поширення: ДРК, Республіка Конго, Камерун, Центральноафриканська Республіка, Кот-д'Івуар, Габон, Ліберія, Нігерія та Сьєрра-Леоне.\n\nЕпізодично віспа мавп завозилася до інших регіонів.\n\nНавесні 2022-го стався найбільший спалах захворювання у розвинених країнах. На початку травня до ВООЗ почали надходити повідомлення про випадки зараження з низки країн Європи, Північної Америки та Австралії. Більшість хворих виявлено у Великій Британії, Іспанії та Португалії.\n\nУ липні вірус віспи мавп фіксували у Росії.\n\nОзнаки та симптоми віспи мавп\n\nПерші п'ять днів віспа мавп схожа на грип: у людини підвищується температура, збільшуються лімфатичні вузли, болить голова, спина, м'язи, його знобить. Можливі запаморочення та блювання.\n\nЧерез один-три дні після підвищення температури розвивається висип. Спочатку вона з'являється на обличчі, голові, кистях рук, потім відцентрово поширюється інші частини тіла.\n\nБажаєте отримувати найактуальніші новини про війну та події в Україні - підписуйтесь на наш телеграм канал !",
    "В Україні підтвердили перший випадок віспи мавп": "Перший випадок зараження новим вірусом, спалах якого був зафіксований у розвинених країнах світу навесні цього року, підтверджено в Україні.\n\nЯк повідомляє Інтерфакс-Україна, пацієнта, який захворів на вірус віспи мавп, було госпіталізовано до медичного закладу для лікування.\n\nЗазначається, що він має легкий перебіг хвороби.\n\nЯк пише Інтерфак-Україна, пацієнт не виїжджав за кордон і не мав контактів із хворим на віспу мавп.\n\nОднак поява симптомів захворювання та попередні результати збирання епідеміологічного анамнезу зазначають, що пацієнт був інфікований в одному з великих міст країни.\n\nВідео дня\n\nВодночас у МОЗ відмовилися надавати інформацію про те, де саме було діагностовано захворювання.\n\nНаголошується, що вірус віспи мавп в Україні був підтверджений завдяки ПЛР-дослідженню, проведеному обласним Центром контролю та профілактики хвороб МОЗ України.\n\nІз симптомів захворювання у нього спостерігається підвищена температура, висипання на тілі.\n\nУ МОЗ уточнюють, що в Україні потреби вакцинації проти мавпової віспи поки немає, враховуючи відсутність зареєстрованих випадків та знижену ймовірність їх занесення. Раніше стало відомо, що Всесвітня організація охорони здоров'я не радить масову вакцинацію.\n\nНагадаємо, кілька днів раніше в США було зареєстровано перший випадок смерті від вірусу віспи мавп.\n\nЩо відомо про віспу мавп\n\nВіспа мавп – вірус, який передається людині повітряно-краплинним або контактним шляхом, вважається рідкісним захворюванням.\n\nВперше було виявлено у колонії піддослідних мавп – це сталося 1958-го. 1970-го в Демократичній Республіці Конго вперше зафіксували випадки інфікування людей.\n\nДосі воно зустрічалося переважно у віддалених районах Центральної та Західної Африки, що поросли вологими тропічними лісами. Основні країни поширення: ДРК, Республіка Конго, Камерун, Центральноафриканська Республіка, Кот-д'Івуар, Габон, Ліберія, Нігерія та Сьєрра-Леоне.\n\nЕпізодично віспа мавп завозилася до інших регіонів.\n\nНавесні 2022-го стався найбільший спалах захворювання у розвинених країнах. На початку травня до ВООЗ почали надходити повідомлення про випадки зараження з низки країн Європи, Північної Америки та Австралії. Більшість хворих виявлено у Великій Британії, Іспанії та Португалії.\n\nУ липні вірус віспи мавп фіксували у Росії.\n\nОзнаки та симптоми віспи мавп\n\nПерші п'ять днів віспа мавп схожа на грип: у людини підвищується температура, збільшуються лімфатичні вузли, болить голова, спина, м'язи, його знобить. Можливі запаморочення та блювання.\n\nЧерез один-три дні після підвищення температури розвивається висип. Спочатку вона з'являється на обличчі, голові, кистях рук, потім відцентрово поширюється інші частини тіла.\n\nВіспа мавп передається через тісний фізичний контакт із хворою людиною.\n\nБажаєте отримувати найактуальніші новини про війну та події в Україні - підписуйтесь на наш телеграм канал !",
    "Папа ввів у сан нових кардиналів": "Папа Франциск ввів до Колегії Кардиналів 20 нових членів, з яких 16 – виборці та 4 мають більше, ніж 80 років життя. З-поміж виборців – 3 служать у Римській Курії, а 13 очолюють місцеві Церкви. Після консисторії з нагоди введення в сан нових кардиналів відбулася консисторія з нагоди затвердження канонізаційних процесів.\n\nІсус звертається до нас на ім’я, дивиться нам у вічі та запитує: чи можу розраховувати на тебе? Цими словами Папа Франциск підсумував проповідь під час звичайної прилюдної консисторії, яку він у суботу, 27 серпня 2022 р., провів у базиліці Святого Петра у Ватикані з нагоди введення в сан двадцяти нових кардиналів, повідомляє Vatican News.\n\nВселенський вимір Церкви\n\nУрочиста подія стала вираженням вселенського виміру Церкви. Кардинальські відзнаки були вручені ієрархам, що походять з різних частин світу. Між ними – 16 виборців та 4 досягли 80-ти років життя. Крім трьох очільників відомств Римської Курії, тобто, префектів Дикастерій Божественного Культу та в справах духовенства і Президента Губернаторства, кардинальство яких було передбачуваним, відзнаки отримали очільники місцевих церков у різних частинах світу, зокрема, новими країнами, представленими в Колегії Кардиналів стали Монголія, Парагвай, Сінгапур і Східний Тимор. Семеро кардиналів є вихідцями з чернечих спільнот (5 виборців і 2 понад 80-річних), три з яких є новими серед кардиналів. Найбільше представників – десять – у теперішній Колегії Кардиналів мають салезіяни.\n\nБогослужіння, що мало форму Літургії слова, відбулося перед гробом святого Петра, що під головним престолом базиліки. Після вступної молитви Папи кардинал-номінат Артур Рош, Префект Дикастерії Божественного культу й дисципліни Святих Таїнств, звернувся до Святішого Отця з подячним словом від імені майбутніх кардиналів. Після читання уривка з Євангелії від святого Луки Папа виголосив проповідь.\n\nПожираючий вогонь і тліючий жар\n\n«Вогонь прийшов я кинути на землю – і як я прагну, щоб він вже розгорівся! Хрещення маю я прийняти й як мені важко, докіль воно не здійсниться» (Лк 12, 49-50). Коментуючи ці Христові слова, Святіший Отець зауважив, що вогонь, про який Він говорить, це «потужне полум’я Святого Духа», любов, «яка все очищає, відроджує та переображує». Але на сторінках Євангелій зустрічається також інший вогонь – жар у розповіді святого Івана про останнє явлення воскреслого Ісуса учням, коли Він спік для них рибу. Це є «спокійний, прихований вогонь», який, однак, «довготривалий і служить для приготування їжі», а також створює «родинну атмосферу». «Нам буде корисно сьогодні, дорогі браття й сестри, разом замислитися на основі образу вогню в цій його подвійній формі, та в його світлі молитися за кардиналів, особливим чином за вас, що саме під час цього богослужіння отримуєте цю гідність і завдання», – сказав проповідник.\n\nРевність задля спасіння\n\nЯк зазначив Папа, Господь цими словами запрошує нас іти за Ним дорогою Його місії, що є «місією вогню», як з огляду на те, що Він прийшов зробити і на те, як Він це зробив. А нам, «що в Церкві були взяті з-поміж народу на спеціальне служіння», Він немовби вручає запалений смолоскип. «Таким чином Господь хоче передати нам Свою апостольську відвагу, Свою ревність за спасіння кожної, без винятку, людини. Він хоче передати нам Свою великодушність, свою безмежну, беззастережну, безумовну любов, бо в Його серці горить милосердя Отця», – сказав Святіший Отець, зауваживши, що саме це «могутнє полум’я» надихало святого Павла в його невтомному служінню Євангелію. Це також «полум’я численних місіонерів», які пережили «сповнену труднощів та солодку радість євангелізації».\n\nЖар постійності та вірності\n\nПереходячи до другого аспекту, Наступник святого Петра зазначив, що Господь також хоче передати нам полум’я жару, аби ми, подібно до Нього, «за допомогою лагідності, вірності, близькості та ніжності» давали змогу багатьом людям відчути «присутність живого Ісуса між нами». І цей вогонь «палає особливим чином в молитві адорації». У цьому контексті Папа згадав приклад святого Шарля де Фуко, який своїм життям свідчив Господню присутність в нехристиянському середовищі через «свою братерську, приязну та сповнену любові присутність». А також тих братів і сестер, які живуть світськими формами богопосвяченого життя, підтримуючи жар свідчення. Тих священиків, які витривало і великодушно служать, християнські подружжя, які підтримують жар віри домашньою молитвою та щоденними жестами піклування та любові. «І не забуваймо про жар, який зберігають похилі віком», – закликав проповідник.\n\nРевність за велике та вірність у малому\n\n«Що каже, зокрема, мені та вам цей подвійний вогонь Ісуса, палаючий вогонь і лагідний? Мені здається, що він нагадує, що людина апостольської ревності надихається полум’ям Святого Духа відважно піклуватися про великі речі так само, як про малі», – сказав Папа, додаючи, що «кардинал любить Церкву завжди з тим самим духовним вогнем, і вирішуючи великі питання, так і займаючись дрібними; і зустрічаючись з могутніми цього світу, що мусить неодноразово робити, так і з незначними, які є великими перед Богом». Святіший Отець навів приклад великого дипломата кардинала Казаролі, який поряд з великими місіями до країн центральної та східної Європи, регулярно відвідував в’язницю для неповнолітніх в Римі, де його називали «отець Августин». Або ж в’єтнамського кардинала Ван Туана, який у в’язниці дбав про спасіння свого тюремника.\n\n«Ісус хоче також і сьогодні кинути цей вогонь на землю, хоче знову запалити його на берегах наших щоденних історій. Він кличе нас на ім’я, кожного з нас, бо ми – не числа, дивиться у вічі кожному з нас, а ми повинні дозволити йому на це, і запитує: Ти, новий кардинале, й усі ви, браття-кардинали, чи можу розраховувати на вас?» – підсумував Папа, а тоді скерував думку до кардинала-номіната Річарда Кууї Баауобра, єпископа ґанської дієцезії Ва, який прибувши до Риму, несподівано захворів і був госпіталізований. Святіший Отець заохотив згадати його в молитвах.\n\nВведення в сан нових кардиналів\n\nПісля короткої паузи для призадуми, Папа прочитав формулу проголошення нових кардиналів, в якій, серед іншого, вказано на те, що червоний колір їхнього одягу означає, що вони повинні бути відважними свідками Христа та Його Євангелія в Римі та в найдальших закутинах світу. Потім він проголосив імена нових кардиналів та оголосив їхнє призначення у сан кардинала-пресвітера чи кардинала-диякона.\n\nПісля слів Наступника святого Петра, проказавши Символ Віри, нові кардинали склали визнання віри, вірності та послуху Римському Архиєреєві. Далі Святіший Отець наклав на голову кожного із них червоний головний убір особливої форми, колір якого символізує готовність кардиналів пролити свою кров за віру, та кардинальський перстень, як знак гідності та символ єдності з Папою та Вселенською Церквою. З рук Святішого Отця всі вони отримали також буллу про надання титулу однієї з римських парафій або римського дияконства, що є знаком участі у пастирському піклуванні Єпископа Риму у Вічному Місті. Річард Кууя Баауобр був введений до Колегії Кардиналів, а відзнаки отримає при слушній нагоді. На церемонії була присутня делегація з його країни.\n\nКонсисторія з нагоди затвердження канонізаційних процесів\n\nПісля консисторії з нагоди введення в сан нових кардиналів відбулася консисторія, присвячена затвердженню канонізації двох блаженних: Джованні Баттісти Скалабріні, єпископа П’яченци, засновника Згромадження святого Карла та Згромадження Сестер Місіонарок святого Карла Борромео, відомих як скалабріяни, та Артеміде Сатті, мирянина-лікаря, що належав до салезіянського мирянського товариства. Після того, як Префект Дикастерії в справах визнання святих представив кандидатів на зарахування до лику святих, Папа Франциск оголосив про те, що отримав заздалегідь голоси кардиналів у письмовій формі, тому з великою радістю проголосив, що канонізація цих блаженних відбудеться 9 жовтня 2022 року.\n\nНові кардинали\n\nКардинальські відзнаки з рук Папи Франциска отримали Артур Роше, Префект Конгрегації Божественного культу; Лазар Ю Хун Сік, Префект Конгрегації в справах духовенства; Фернандо Верґес Альсаґа, LC, Президент Папської Комісії з питань Держави-Міста Ватикану та Президент Губернаторства Держави-Міста Ватикану, Жан-Марк Авелін, Митрополит Марселя (Франція), Петер Ебере Окпалеке, Ординарій Еквулобії (Нігерія), Леонардо Ульріш Штайнер, O.F.M., Митрополит Манауса (Бразилія), Філіпе Нері Антоніо Себастіяно до Росаріо Феррао, Архиєпископ Ґоа та Даман (Індія), Роберт Вальтер МакЕлрой, Ординарій Сан-Дієґо (США), Віржіліо До Кармо Да Сілва, S.D.B., Архиєпископ Ділі (Східний Тимор), Оскар Кантоні, Ординарій Комо (Італія), Ентоні Поола, Архиєпископ Гайдерабада (Індія), Паоло Сезар Коста, Митрополит Бразиліа (Бразилія), Вілльям Сень Чзай Ґо, Архиєпископ Сінгапуру, Адальберто Мартінес Флорес, Митрополит Асунсьйона (Парагвай), Джорджо Маренґо, I.M.C., Апостольський Префект Улан-Батора (Монголія), Енріке Хіменес Карвахал, вислужений Архиєпископ Картахени (Колумбія), Арріґо Мільйо, вислужений Архиєпископ Кальярі (Італія), Джанфранко Ґірлянда, S.J., викладач богослов’я, Фортунато Фрецца, канонік базиліки Святого Петра.\n\nЧитайте також:\n\nПовна або часткова републікація тексту без письмової згоди редакції забороняється і вважається порушенням авторських прав.",
    "Війська РФ посипалися, вони у пастці, але Росія готова покласти і мільйон своїх солдатів – Андрусів": "РФ може покласти в Україні хоч мільйон своїх солдатів, але не припинить війну, вважає Андрусів / Колаж Facebook Віктора Андрусіва, Reuters, npr.org\n\nВід початку повномасштабної війни в Україні Росія втратила більше 50 тисяч військовослужбовців убитими. 6 вересня Генштаб ЗСУ звітував, що кількість загиблих російських вояк у цій війни перетнула позначку у півсотні тисяч, але відтоді російських 200-х побільшало ще на 3 тисячі. Проте російський президент Володимир Путін все одно запевняє, що Росія від 24 лютого нічого не втратила.\n\nКолишній радник міністра внутрішніх справ та Офісу президента, кандидат політичних наук та аналітик, який зараз служить у ЗСУ, Віктор Андрусів в інтерв’ю Главреду розповів, наскільки критичною для російського війська є така кількість втрат особового складу, скільки Кремль готовий покласти в Україні своїх солдатів, чому воювати в нашу країну майже не відправляють москвичів та пітерців, як у Росії вирощують регіони-донори живої сили, коли і де варто чекати від збройних сил РФ чергового \"жесту доброї волі\", а також чому після поразки на Харківщині у росіян тяжке похмілля, і їхнім Іскандерам уже не так смішно.\n\nЗгідно з повідомленнями нашого Генштабу, втрати Росії вже перевищили 50 тисяч осіб. За вашими оцінками, наскільки ця цифра близька до реальності – скільки насправді може бути російських 200-их?\n\nЦифра, яку оголошує Генштаб, максимально близька до реальності. Про це свідчать результати різних перевірок, у тому числі західних експертів.\n\nЗавжди виникає питання – звідки беруться ці дані, як ми дізнаємося, скільки вбили солдатів противника. Передусім у наших військ попередньо є інформація про те, куди має бути завдано удар, тобто вони знають і бачать, куди б’ють, куди відправляють снаряди. А по факту все це перевіряється перехопленнями, тому що російські військовослужбовці викликають евакуацію або доповідають своїм про втрати. У нас ведеться розвідка, яка все це слухає.\n\nЦифра – більше 50 тисяч – не є стовідсотково точною, але вона максимально наближена до реальності.\n\nЄдиний момент. Ця цифра не завжди враховує загиблих із \"ЛНР\" і \"ДНР\". Погрішність невелика, але є: зазвичай їх гине більше, ніж ми фіксуємо. До бійців із \"ЛДНР\" російська армія ставиться вкрай зневажливо і не надто хоче їх рахувати, адже часто цих людей використовують як розвідувальні групи, які просто відправляють вперед, щоб їх розстріляли, аби, таким чином, виявити українську позицію, з якої вівся вогонь. Тому облік загиблих із \"ЛДНР\" не надто ретельно ведеться.\n\nА так, у цілому, незалежні західні оцінки говорять про те, що дані нашого Генштабу – це максимально близька до реального стану справ цифра.\n\nУ російських офіційних відкритих джерелах взагалі не знайдеш інформацію про кількість загиблих росіян на українських фронтах. Чому так ретельно приховується ця інформація?\n\nВ Росії бояться паніки. Бояться, що ця інформація почне обговорюватися в суспільстві. До того ж, загиблі – це якраз свідчення того, що \"спецоперація\" йде не за планом. Адже якщо в планах було, щоб загинуло більше 50 тисяч росіян, то це досить дивний план...\n\nТому російське керівництво повинно показувати, що втрати мінімальні, аби росіяни думали: \"Ну, при таких втратах можна воювати далі\".\n\nЯкщо відштовхуватися від нашої офіційної цифри – більше 50 тисяч загиблих, наскільки критичною для російських збройних сил є така кількість втрат живої сили?\n\nДля російських збройних сил це насправді катастрофа. Тому що ключовою проблемою російської армії уже зараз є брак солдат. А проблемою це є тому, що фронт сьогодні складає близько 1300 км, і, щоб утримувати таку лінію фронту та наступати, потрібно, як мінімум, півмільйона солдатів.\n\nРосіяни ж задіяли всього близько 180 тисяч військовослужбовців. Тому втрата 50 тисяч суттєво зменшує можливість Росії утримувати лінію фронту. В результаті вони починають сипатися, що ми вже бачимо. Тобто Росії вже зараз бракує людей для утримання лінії фронту.\n\nТому певною мірою наш успішний контрнаступ є результатом того, що у противника надзвичайно велика кількість загиблих.\n\nПутін ухвалив рішення про збільшення армії на 137 тисяч осіб із наступного року. Чи допоможе це противнику, як це вплине на ситуацію?\n\nНі, це не допоможе.\n\nПутін має ухвалити політичне рішення про те, що Росія веде війну проти України. Він має назвати нинішні події не \"спецоперацією\", а війною. Тільки після цього в Росії можна буде проводити мобілізацію. І тоді буде вирішуватися, скільки саме людей мобілізувати.\n\nПутін хоч зараз може сказати, що в РФ мобілізують мільйон осіб, але це смішно, тому що цей мільйон треба вдягнути, посадити на техніку, прогодувати і навчити.\n\nЧи є така кількість втрат для Росії певним рубежем, який змусить російське керівництво переглядати свої плани щодо цієї війни, стиль її ведення? Що буде змінюватися, зважаючи на ці цифри?\n\nНасправді не має значення, чи зважає Кремль на ці цифри. Тому що у російського керівництва просто немає інших варіантів дій, окрім тих, які воно зараз вживає. У Кремлі не можуть зупинитися і оголосити припинення війни. Хоча до цього явно йде, і така кількість втрат найбільше цей крок стимулює...\n\nЗ моральної точки зору, у російського керівництва немає болю з приводу втрати своїх. Точніше у нього це фізична точка болю, бо російському війську, по-перше, бракує людей, а, по-друге, армія РФ деморалізована. Це два ключові наслідки такої кількості загиблих.\n\nЩе раз – із моральної точки зору, в Росії жодних проблем у зв’язку з такою кількістю втрат живої сили немає. Адже російське керівництво зараз не може робити нічого іншого, тому що йдеться про його виживання. Тобто, якщо зараз у Кремлі почнуть робити якісь різкі рухи (типу звільнення Шойгу), фактично вони визнають, що їхній план провалився. А російський народ не сприйме такий провал, адже росіяни визнають владу, яка зазнала поразки, слабкою. Іншими словами, якщо російська влада проявляє слабкість, вона починає себе закопувати і створює передумови для того, щоб її скинули чи змінили.\n\nНавіть якби російським керманичам було б боляче через втрати, вони все одно повинні продовжувати війну, бо в такий спосіб кажуть, що у них ще є шанс перемогти. Провал у війні – це для них колосальна катастрофа. Тому, поки вони можуть не визнавати свою поразку, вони її не визнаватимуть. Це питання виживання Путіна та збереження його влади.\n\nСкільки своїх Росія готова ще покласти в Україні заради досягнення цілей Путіна? Росія – як народ і як влада…\n\nЦе може бути і мільйон. У росіян немає поняття цінності життя – життя солдата в РФ має цінність лише у випадку, якщо він загинув, героїчно захищаючи їхню маячну імперію.\n\nЧерез велику кількість втрат у Росії не відбудеться злам у сприйнятті цієї війни. Для росіян набагато більшим зламом є те, що ЗСУ розбили російські війська під Харковом.\n\nРосійське суспільство дізналося, що російську армію можна громити, та ще й у таких масштабах. Росіяни весь час думали: \"Мы самые сильные и всем тут наваляем. Ха-ха-ха, не смешите наши Искандеры\". Зараз у них похмілля, бо раптом прийшло усвідомлення, що весь цей пафос і угар, у якому вони жили – брехня.\n\nРосіяни не бояться втрачати людей – вони бояться програвати. Це дуже важливий момент. Тому ми повинні думати лише про те, як завдати росіянам поразки.\n\nЧому в російському війську воюють і гинуть переважно люди з невеличких міст, сіл, богом забутих місць? Чому серед них майже немає москвичів та пітерців? Чому їх не чіпають, коли дійде черга до них?\n\nТак само було в радянські часи, і ця система зберіглася в російській армії. Суть цієї системи полягає в тому, що Росія має цілі регіони, призначення яких одне – бути донором живої сили.\n\nРосія насправді є дуже багатою країною. За обсягами коштів, які РФ отримує за нафту та газ, вона абсолютно не поступається Саудівській Аравії, але Росія навіть близько на неї несхожа. Бо всі кошти залишаються в Пітері та Москві. Постає питання – чому не побудувати дороги чи якусь інфраструктуру в Дагестані або Бурятії, або ще десь? Так от, цього не можна робити, тому що тоді виникне проблема з набором солдат до російського війська. Тобто коли в таких регіонах-донорах з'явиться робота та якісь можливості, люди не будуть обирати армію як соціальний ліфт.\n\nСаме такою була політика Радянського Союзу – тримати певні регіони суто як донорів живої сили для армії.\n\nВласне, те саме зараз і відбувається в Росії. У того ж бурята в житті немає опцій, окрім як піти в армію. Бо армія в регіонах-донорах виконує роль соціального ліфта і є шансом для населення чогось добитися в житті. Інакше взагалі немає ніяких варіантів.\n\nАле ж буряти і дагестанці не нескінченні. Чому Росія їх так завзято, перепрошую за грубе слово, \"утилізує\" у війні в Україні?\n\nЯ би так не казав, тому що Дагестан – на першому місці по народжуваності в Росії.\n\nТа й Росія не \"утилізує\" бурятів і дагестанців, бо вона не збиралася їх тут убивати – вона збиралася нас захопити. Просто так склалося, що вони… \"утилізуються\".\n\nАле, з економічної точки зору, Росія справді \"утилізує\" тут безробітних.\n\nЧи встигає, на вашу думку, Росія готувати нових солдатів, а, тим більше, офіцерів, здатних керувати і командувати військами?\n\nПоказовим є останній провал російської армії на Харківщині. Успіх української армії полягає у тому, що ми в 2014 році зрозуміли більшість проблем пострадянської армії і почали їх вирішувати. І тепер у нас немає проблеми з командирами середньої ланки (а війна насправді тримається саме на цих командирах, у першу чергу, сержантах).\n\nНатомість росіяни цього не зрозуміли. Вони вважали, що все у війні залежить від техніки: коли у тебе достатньо техніки, ти будеш усіх перемагати.\n\nА ми вже знали, що війна тримається на лідерстві – на лідерстві окремих командирів та відділень. Тому у нинішній війні ми особливо відзначаємося високою ефективністю взводів, рот тощо, тому що там дуже потужні командири – справді бойові хлопці, заряджені, які не бояться ухвалювати рішення та завзято воюють.\n\nНатомість у російській армії всі рішення мусять прийти зверху. І солдати повинні дочекатися всіх рішень, аби почати щось робити. Тобто ініціативи на низу у них майже немає.\n\nЦе ми і побачили на Харківщині: тільки-но ми завдали удару в Харківській області, росіяни просто розгубилися. І це при тому, що їхні війська за чисельністю були навіть більші, ніж наші. Але управління цими військами абсолютно бездарне, тому що немає ініціативи і немає командирів.\n\nІ росіяни не можуть зараз вирішити це питання, тому що для цього потрібні роки. Тому, з точки зору управління, росіяни вже нічого не можуть зробити. Вони можуть скільки завгодно змінювати своїх керівників або назви угруповань, але неможливо змінити саму систему армії, яка зайшла на територію України. А ця система – вкрай неефективна.\n\nЩо стосується людей, яких зараз набирають у російську армію, готуючи нові армійські корпуси… От зараз приїхав 3-ій армійський корпус – він недозібраний. У Росії провалилася весняна призовна кампанія, бо вдалося назбирати тільки 70% призовників. Зараз у них так само погано просувається осіння кампанія.\n\nПроблема Росії в тому, що, навіть якщо вона зараз привезе сюди нових 100-200 тисяч військовослужбовців, вони будуть значно гірше підготовленими, ніж ті, що у нас були на початку війни. Тобто фактично якість російських солдатів, які будуть приїжджати в Україну, буде гіршою: переважно це люди без бойового досвіду, які не мали належної підготовки, які не брали участі в навчаннях тощо. Такі солдати не вирішують ситуацію на фронті, а створюють певні проблеми. Можливо, це буде допомагати росіянам якось утримувати вже окуповані території, але це жодним чином не дозволить їм просуватися далі чи досягати своїх цілей.\n\nЗважаючи на поразку на Харківщині і кількість втрат, яких зазнає Росія у війні з Україною, як, на вашу думку, змінюється настрій самих російських військовослужбовців? І на що взагалі буде здатною така армія?\n\nРосійські війська втрачають бойовий дух, але вони ще дуже далекі від того, щоб ця втрата бойового духу почала переростати у протестні настрої, відмову воювати тощо. Російський народ усе своє життя жив із з царями, і для нього воля царя – священна. Цей принцип проявляється і в армії: командир сказав – будемо виконувати, якщо не можемо виконати, або це був дурний наказ, значить, просто не пощастило.\n\nЯ читаю багато перехоплень розмов російських солдатів і чітко бачу, що вони повністю розгублені та демотивовані. Але при цьому у них немає волі почати щось робити, щось змінювати. І зараз це ще не той етап, коли така воля може з’явитися. Зараз уперше за всю війну тільки запустився процес, коли в Росії влада почала виглядати слабкою і брехливою. Цей процес буде набирати обертів, і, думаю, на весну, якщо ми збережемо тенденцію свого просування і не дамо росіянам здобути особливих успіхів, дійде до того, що в Росії та її війську почне розгортатися серйозна протестна активність.\n\nНа даному етапі втрата бойового духу у російських військах призводить до того, що вони не хочуть ефективно здійснювати бойові операції. Наприклад, російські вертольоти вже намагаються не літати над нашими солдатами, хоча їм і дається така вказівка. Їхні літаки так само – злітають, десь відстрілюються і летять геть, тому що всі хочуть жити. Тобто у росіян уже немає мотивації за щось боротися, чогось досягати. І ця мотивація у них вже і не з’явиться... Аби вона з’явилася, вони повинні досягти якогось неймовірного успіху на фронті. А вони вже опинилися в такій пастці, коли це просто неможливо, тому що їм фізично бракує сил.\n\nДо речі, як провал Росії на Харківщині може позначитися на подальшому перебігу війни? Можливо, ми тепер можемо сподіватися на черговий \"жест доброї волі\" з боку росіян під Херсоном, наприклад?\n\nПісля поразки на Харківщині росіяни переходять до оборонної операції. Бо зараз у них немає сил, аби вести якісь активні наступальні дії. Вони будуть продовжувати атакувати маленькі села і видавати це за нереальну перемогу. Але для проведення масштабної наступальної операції у них сьогодні немає жодних можливостей і сил. У Росії щось там намагаються готувати, але це не має значення, бо там уже очевидний і брак техніки, плюс техніка стара, непроривна, і брак Калібрів та Іскандерів (ми це бачимо по тому, що значно менше отримуємо сигналів про повітряну тривогу). Тому росіяни зараз будуть переходити до оборонної операції.\n\nВтім, жодні \"жести доброї волі\" росіяни не роблять без нашого \"чарівного пенделя\". Тож \"жести\" точно будуть, але виключно там, де ми їм у цьому допоможемо. Я зараз не хочу говорити, що це станеться саме під Херсоном, тому що зараз є набагато перспективніші напрямки…\n\nНаше командування довело, що воно воює, думаючи, тобто вибираючи ті точки удару, які ведуть до великих наслідків. Так, наприклад, завдання удару під Харковом посипало цілий фронт. Такі точки є, і наше командування зараз визначається з приводу нанесення наступних ударів.",
    "Як Європа дала Росії по зубам у відповідь на газовий шантаж": "Європа взимку без газу не залишиться / Reuters\n\nДержави, які є членами ЄС, розподілені на групи за ризиками, які можуть виникнути у разі відключення газу. До однієї з груп належать країни, які досі повністю залежали від російського газу й частково шукали альтернативи постачанню від рф (Фінляндія та країни Балтії).\n\nДо іншої групи – держави, які отримують та споживають невеликі обсяги російського газу, а тому вони не зазнають тяжких наслідків (Франція, Іспанія). Для стабілізації такої ситуації у ЄС є директива від 2017 року про безпеку газопостачання або, як її називають SOS (Security Of Supply). Цей документ передбачає, що у випадку кризи держави-члени ЄС зобов’язані допомагати одна одній: постачати газ одне одному і обмінюватися інформацією.\n\nОкрім цього, кожна держава-член ЄС повинна розробити плани на випадок надзвичайних ситуацій і триступеневу систему попередження. Однак цю вимогу наразі виконали не всі держави-члени.\n\n\"Зрозуміло, що зупинення постачання газу перешкоджає наповненню сховищ та здійсненню його обміну між країнами. Проте 3 вересня комісар ЄС з економіки Паоло Джентілоні зазначив, що Європейський Союз добре підготовлений у випадку повного припинення постачання російського газу завдяки потужностям зберігання та заходам з енергозаощадження. За його словами, в ЄС наразі запаси газу становлять приблизно 80% завдяки диверсифікації поставок, навіть якщо ситуація в різних країнах неоднакова. Проте держави ЄС все ще залишаються залежними від російського газу. Ситуація в Німеччині є особливо складною: залежність країни від російського газу робить її вразливою, оскільки вона шукає альтернативні шляхи постачання\", - зазначає Главреду заступник голови правління Асоціації представників малого та середнього бізнесу міста Києва Вікторія Тютюнникова.\n\nНайбільший ризик у Латвії\n\nУ частині накопичення газу ЄС ухвалив новий Регламент, яким передбачено обов’язкове заповнення підземних сховищ на 80% до 1 листопада цього року та на 90% на наступні роки. Додатком до Регламенту вказані плановані проміжні показники заповнення, які країни мають досягти станом на 1 серпня, 1 вересня та 1 жовтня 2022 року. При порівнянні планованої та фактичної наповнюваності сховищ можна частково оцінити успішність підготовки країн ЄС до зими, що відображено у Таблиці:\n\nКраїна Потужність сховищ, млрд куб.м Планована заповнюваність сховищ станом на 1 вересня, % Фактична заповнюваність сховищ станом на 1 вересня, % Німеччина 23,01 53% 84,53% Італія 18,18 66% 82,94% Нідерланди 13,06 62% 78,10% Франція 12,37 65% 92,14% Австрія 8,98 60% 67,13% Угорщина 6,36 60% 64,35% Чехія 4,11 67% 82,17% Польща 3,42 80% 99,11% Словаччина 3,39 60% 78,09% Іспанія 3,31 74% 84,86% Румунія 3,08 57% 73,87% Латвія 2,26 65% 49,70% Данія 0,87 68% 94,43% Бельгія 0,82 62% 89,49% Болгарія 0,55 61% 62,15% Хорватія 0,45 60% 78,13% Португалія 0,34 75% 100,00% Швеція 0,01 53% 90,80%\n\n\"Загалом країни виконують заплановані заходи із заповнення сховищ газом. Єдина країна, яка поки відстає від графіку, передбаченого Регламентом - Латвія. Її ПСГ важливі для всього Балтійського регіону, адже ані Литва, ані Естонія функціонуючих сховищ не мають. Тому найбільша ймовірність виникнення складнощів з газопостачанням можна очікувати саме в цьому регіоні, який крім низького рівня заповнюваності сховищ досі дуже залежний від російського газу. Введення в експлуатацію інтерконнектора \"Польща-Литва\" може покращити ситуацію, адже дає можливість отримувати газ з інших регіонів ЄС. Проте багато залежить від фізичної наявності ресурсу газу в регіоні та можливості транспортувати достатній обсяг газу всередині балтійського регіону (до прикладу, потужність інтерконнектора Литва-Латвія тільки планують розширяти)\", - зазначає Главреду аналітик DiXi Group Андрій Урста.\n\nДодамо, що проблеми балтійського регіону - результат історичної залежності від російського газу, яку навряд чи можна подолати за один рік. Разом з тим, країни регіону до війни прагнули і досі прагнуть диверсифікації постачання і зменшення залежності від російського газу.\n\nДо прикладу, Естонія завершує будівництво терміналу для імпорту скрапленого природного газу, Литва ще до війни збудувала СПГ термінал \"Незалежність\", той же інтерконнектор Польща-Литва було націлено на зменшення залежності від російського газу.\n\nНа противагу цьому, є приклад Угорщини, яка не проявила жодної політичної волі до пом’якшення ризиків, які несе опалювальний сезон та залежність від російського газу, хоча вихідні умови для цього в неї кращі ніж в тих же країн Балтії - більше опцій для альтернативних джерел постачання, більш розгалужена транскордонна інфраструктура газопостачання.\n\nЯкщо говорити про кращі практики підготовки до опалювального сезону в частині забезпеченості ресурсом, то тут показовий приклад Польщі. Її краща готовність до опалювального сезону та можливість наповнювати сховища, як вважає Андрій Урста, головним чином, зумовлена довгостроковою стратегію відмови від російського газу з 2023 року, яка почала реалізовуватись задовго до війни і включала побудову СПГ терміналів в Свіноуйсьце та Гданську, газопроводу Baltic Pipe, який дозволяє отримувати газ з Норвегії.\n\nІнші країни регіону (до прикладу, великі споживачі - Італія, Німеччина) до останнього робили ставку на російський газ і заходи з диверсифікації. Так вони займалися пошуком альтернативних постачальників, добудовою нової інфраструктури. Але це все почали робити лише з початком повномасштабного вторгнення росії до України.\n\nЗадумки росії-шантажиста\n\nЯким чином триватиме надалі шантаж росії країн ЄС щодо газу? Що крім ремонту \"Північного потоку-1\" вигадає росія? Чи постачатиме в повному обсязі газ територією України? Чи може росія взагалі перекрити на деякий час повне постачання газу європейським споживачам?\n\n\"На нашу думку, росія продовжуватиме шантажувати держави ЄС припиненням постачання газу повністю. Зокрема, російський \"Газпром\" з 31 серпня повністю зупинив постачання газу в Європу газопроводом \"Північний потік-1\", пояснивши таке рішення планово-попереджувальними роботами на газоперекачувальному агрегаті. Також у ЄС розглядають варіанти повного або часткового припинення постачання газу, тому кожна держава має розробити план на випадок надзвичайних ситуацій. Такі побоювання справді мають підстави, оскільки \"Газпром\" поступово зменшує поставки до низки країн Європи, наприклад: до Німеччини, Італії, Франції. Окрім того, \"Газпром\" раніше повністю припинив поставки до низки держав, зокрема, через їхню відмову оплачувати газ рублями\", - зазначає Вікторія Тютюнникова.\n\nА от Андрій Урста вважає, що стратегічно повне припинення постачання газу росіянами (рано чи пізно), невідворотне, особливо, якщо ЄС не реагуватиме на маніпуляції і демонструватиме єдність і солідарність у цьому питанні.\n\n\"Опція повного припинення постачання газу в ЄС для росії є енергетичним і політичним еквівалентом ядерної зброї (цікаво, що свого часу міністр закордонних справ Угорщини вжив таку ж метафору) - потужним ударом по супернику. Але з його застосуванням росіяни вичерпують свій \"військовий арсенал\". Саме тому, цю опцію росіяни припасають на крайній випадок\", - переконаний він.\n\nЦікаво, що експерти вважають, що введення граничних цін, заплановане ЄС, може стати таким крайнім випадком. Росія навряд чи погодиться постачати газ за такими цінами, бо це виключає можливість маніпулювання ринками і унеможливлює шантаж, а отже позбавляє росії надію змінити поведінку ЄС в питанні підтримки України через газовий шантаж.\n\nЯк зазначає Главреду Світлана Михайловська, заступниця директора Європейської Бізнес Асоціації, росіяни завжди вигадуватимуть нові причини для скорочення поставок газу до Європи, як ми це зараз бачимо по ситуації з \"Північним потоком\".\n\n\"Не виключено, що згодом вони вигадають якийсь привід для зупинки поставок газу й через українську ГТС. Щоб пом’якшити вплив газового шантажу росії, Європа має шукати альтернативні джерела поставки, і Україна зі свого боку може допомогти їй у цьому експортом енергоресурсів – газу, вугілля, електроенергії. Зараз через низку об’єктивних та суб’єктивних факторів є певні обмеження: заборонений експорт газу та вугілля, а об’єм експорту електроенергії зараз невеликий. Сподіваємось, що обсяги експорту електроенергії буде збільшено, що допоможе Європі зменшити вплив газового шантажу рф\", - додає вона.\n\nРосія шкодить більше сама собі\n\nКому найбільше росія своїм енергетичним шантажем, включаючи газовий, робить гірше, країнам ЄС чи самій собі?\n\nЗрозуміло, що рф енергетичним шантажем, в тому числі газовим, тисне на держави ЄС. Метою таких дій є прагнення домогтися від цих країн зниження підтримки України, особливо щодо постачання зброї.\n\n\"Проте, на нашу думку, рф сама постраждає від своїх провокативних дій. Поки що ситуація зі скороченням обсягів поставки \"блакитного\" палива вирівнюється внаслідок підвищення ціни на нього. Однак така ситуація не триватиме надто довго, оскільки країни ЄС активно шукають альтернативу російському газу та після її знаходження перестануть його закуповувати\", -- каже Вікторія Тютюнникова.\n\nСвітлана Михайловська просить не забувати, що вже зараз російський \"Газпром\" щодня просто спалює більше 4 мільйонів кубометрів газу\n\nвартістю близько 10 мільйонів доларів, що вже має значний вплив на російську економіку. За оцінками Bloomberg, якщо Європа повністю відмовиться від російського газу, то РФ щорічно втрачатиме понад 6 млрд доларів у вигляді неотриманих податків. Відновити свою економіку їй не вдасться як мінімум до 2030 року.\n\nКомпенсаторів є чимало\n\nЯким чином європейські країни можуть компенсувати (чи вже компенсують) зменшення обсягів закупівлі російського газу та інших енергоносіїв? Як у цьому сенсі виглядає норвезький газ та імпорт зрідженого газу із США? Наскільки газ з цих країн виявиться дорожчим (чи навпаки дешевшим) за російський?\n\nНаразі держави-члени ЄС опрацьовують та починають використовувати різні способи для здобуття незалежності від російського газу. Наприклад, Німеччина розглядає можливість перезапуску вугільних електростанцій і може продовжити термін служби атомних електростанцій, що залишилися, водночас закликаючи до збереження газу.\n\n\"ЄС також планує збільшити обсяги закупівлі газу з інших держав (США, Норвегія, Катар, Нігерія тощо). Саме Норвегія зараз відіграє провідну роль у забезпеченні ЄС газом, що дозволило створити їй рекордний профіцит державного бюджету. США також транспортує скраплений газ до держав-членів ЄС, які отримали вже понад 40 млрд м3 газу, що майже вдвічі більше за обсяги постачань за 2021 рік\", -- зазначає Вікторія Тютюнникова.\n\nА як вважає Світлана Михайловська, у цілому країни ЄС зараз активно обговорюють план скорочення споживання газу. Крім того, експорт електроенергії з України може у цьому значно допомогти.\n\n\"Саме про це нещодавно також заявив прем’єр-міністр Денис Шмигаль зазначивши, що у разі збільшення експортного потенціалу української електроенергії з 300 до 2000 МВт, українська електроенергія допоможе Європі замістити значні обсяги російського газу\", -- додає вона.\n\nРизики для України є, але їх можна нівелювати\n\nЯкі ризики газового шантажу росії європейських країн для України?\n\nОчевидно, що газовий шантаж Європи росією має певні ризики для України. Так, Андрій Герус, голова Комітету з питань енергетики та ЖКП, казав, що росія може зупинити транзит газу через Україну, створити дефіцит газу через що підвищиться ціна на газ в Європі, звідки й сама наша країна імпортує газ.\n\n\"Окрім цього, якщо ЄС врешті-решт піде на умови рф (хоча це малоймовірно), для України існує ризик припинення постачання зброї та зменшення кількості інших заходів підтримки з боку Європи\", -- констатує Вікторія Тютюнникова.\n\nСвітлана Михайловська у свою чергу вважає, що в разі потреби імпорту газу взимку, Україна зіштовхнеться з проблемою високих цін, якщо до того часу вони в Європі не знизяться, та можливого дефіциту ресурсу на європейському ринку.\n\n\"Щоб мінімізувати цей ризик, держава може купувати газ власного видобутку у приватних компаній. По-перше, це рішення дозволить Україні купляти \"блакитне\" паливо за значно нижчою ціною, ніж імпортна. По-друге, завдяки цьому, гроші залишаться в українській економіці. Крім того, це дасть приватним газовидобувникам можливість нарощувати видобуток власного газу, наповнювати державний бюджет та забезпечувати роботою тисячі людей\", -- резюмує вона.",
    "Вступна кампанія, формат занять та безпека: ректор ІФНМУ розповів, наскільки заклад готовий до початку навчального року (ФОТО)": "Цьогоріч через повномасштабне російське вторгнення на територію України вступна кампанія до вишів зазнала чимало змін. Замість традиційного ЗНО випускники складали національний мультипредметний тест (НМТ).\n\nНаразі до кінця невідомо, в якому форматі навчатимуться українські студенти.\n\nЖурналістка Фіртки поспілкувалася з Миколою Рожком, ректором Івано-Франківського національного медичного університету, та дізналася, наскільки заклад зараз готовий до початку навчального року, як готуватимуть майбутніх медиків у сьогоднішніх умовах в Івано-Франківську та як до повномасштабної війни адаптовуються працівники та студенти університету.\n\nНезабаром мине рік, як Миколу Рожка обрали член-кореспондентом Національної Академії медичних наук за спеціальністю стоматологія. Між іншим, в Україні таких всього троє науковців.\n\nКрім того, ректор ІФНМУ також заслужений діяч науки і техніки України, лауреат державної премії, доктор наук і повний кавалер орденів «За заслуги», тобто І, ІІ та ІІІ ступенів.\n\nДо слова, сьогодні на Прикарпатті є один академік НАН України – Євстахій Крижанівський, ректор ІФНТУНГ. Також в області є ще два член-кореспонденти: колишній ректор ПНУ ім. Василя Стефаника Богдан Остафійчук та Микола Рожко, чинний ректор ІФНМУ.\n\nРозкажіть, будь ласка, про свою наукову діяльність.\n\nСтаном на сьогодні офіційно вже захищені 61 кандидати та доктори наук під моїм керівництвом. Це мої люди, яких я підготував. Зараз в мене на столі є ще сім дисертацій, які будуть захищені найближчим часом.\n\nЯ віддаю роботі вихідні, бо у будні рідко коли є можливість присвятити себе науці. Хіба що з 7 до 8 години, й то, якщо ніхто не прийшов з якимись робочими питаннями. У суботу вранці моє авто завжди стоїть під стоматфакультетом.\n\nКрім того, я практично не їжджу у відпустки. Раніше, якщо й їздив, то брав з собою підручники. Відтак, на сьогодні під моїм авторством приблизно 12 підручників, понад 70 навчальних посібників, приблизно 50 інформаційних листів, понад 250 патентів і вже десь 1 300 наукових статей.\n\nНайбільше моє досягнення – то за моєї безпосередньої участі роль нашого журналу «Галицький лікарський вісник» у міжнародній системі Web of Science, студенти-стоматологи вчаться за моїми підручниками і посібниками.\n\nНад чим у науці працюєте зараз?\n\nУ Києві видаємо атлас для лікарів-стоматологів і зубних техніків. Ну й від весни мені вдалося видати п’ять монографій і десь приблизно 50 статей у базі даних «Scopus». Я цим займаюся, бо мені це подобається. Я роблю свою роботу, а люди оцінюють.\n\nАле якби мені колись сказали, що я чогось досягну у науці, то я все одно зробив би так само, як свого часу – пішов би в технікум фізкультури. Бо це неймовірна школа виживання. Спорт я досі не залишив і не планую, це моє найбільше хобі.\n\nДо речі, зовсім не вживаю алкоголь. І своїх студентів завжди мотивую до здорового способу життя. Зараз у свої роки я підтягуюся 30 разів, граю футбол на рівні з молодими.\n\nНаскільки зараз медичний університет готовий до початку навчального року?\n\nУ нас є людина, яка відповідає за цю підготовку. Словом, бригади працюють, зокрема заклали піском вікна там, де немає укриття. Нам дали певні рекомендації, і згідно з ними ми й працюємо, щоб було безпечно.\n\nБагато об’єктів у нас вже готові, тобто вже маємо акти, які ДСНС підписала. До початку навчального року всі корпуси та укриття готові.\n\nНавчальних корпусів у нас 32. Найбільше наше сховище у центральному корпусі. Воно протирадіаційне, професійне і передбачене для ситуації, якби навіть, не дай Боже, була атомна небезпека. Ми зробили там ремонт та облаштували згідно зі всіма вимогами. Коли зараз лунає повітряна тривога – до нас заходять люди з міста. Там можна сховати приблизно тисячу людей.\n\nМи також розробили маршрути, і деякі кафедри з морфологічного корпусу йтимуть у центральний під час повітряної тривоги. По часу ми вписуємося. Там дають 10 хвилин, або не більше 500 метрів. І наші діти, якщо треба буде, переходитимуть в укриття у центральному корпусі.\n\nДо речі, Міністерство визнало, що у нас найкраще укриття серед медичних вишів України. Крім того, воно ще й протирадіаційне, там також є вихід у скверик.\n\nЯк щодо сховищ в інших корпусах?\n\nЩе велике укриття у нас є на Бандери, 79А. Це - новий корпус, який ми купили, теж підготували згідно зі всіма вимогами.\n\nУ стоматологічному корпусі є два великі укриття. На фізіології та біохімії теж великі. У гуртожитках є укриття. Але в цілому питання зі сховищами ми закриємо до початку навчального року.\n\nЩо думаєте про дистанційне навчання для майбутніх медиків?\n\nМедицина – це особливий вид підготовки спеціалістів, і у нас є велика проблема з тими курсами, які вже два роки вчилися дистанційно. Вони практично не бачили клініки. І нам вкрай необхідно, щоб ці діти з вересня вийшли на очне навчання. В принципі, на це нас зараз й налаштовує міністр.\n\nМи робимо все для того, аби з першого вересня вийти на повноцінне навчання. Навіть весною ми ініціювали ідею і нас підтримали: наші інтерни виходили на очне навчання. Ми їм за це вдячні.\n\nЗвичайно, з цього приводу є різні думки. Але в таких випадках я завжди відповідаю, що нашим хлопцям у гарячих точках не легше. Треба бути свідомим того, що медиками стають біля ліжка хворого.\n\nЧи співпрацює медичний університет з іноземними вишами?\n\nУ нас дуже хороші відносини з багатьма польськими університетами, однак найтісніші – з Ополе, і от на днях був представник із Варшавського. Дуже приємно, що, за його словами, у них є два виші в пріоритеті в Україні – це Богомольця і Івано-Франківський. Тепер ми ще чекаємо візиту ректора у вересні, вони привезуть нам велику кількість спеціального обладнання.\n\nОднак, ми хочемо показати не лише те, що вони нам привезуть, але й те, що ми самі вже зробили. Коли у нас була заступниця міністра, то була дуже здивована, яка у нас навчальна база та як вона підготовлена до прийому студентів.\n\nЧи очікуєте цьогоріч на перший курс іноземних студентів?\n\nЩо стосується ситуації з іноземцями-вступниками – наразі ще нічого не відомо. Єдине, що можу констатувати точно – великого відтоку поки не було. У нас одиниці поки забрали документи. В основному – це поляки. Але вони, в принципі, завжди так поступали.\n\nОстанні роки у нас навчалося приблизно 150 поляків і коли вони закінчували перший-другий курси, брали у нас довідки і їхали у свою країну. Якщо їх там брали на навчання – у нас відраховувалися, якщо ж ні – залишалися в Івано-Франківську. Цього року така ж ситуація.\n\nНайбільша кількість іноземних студентів у нас – то індуси. З ними поки ситуація незрозуміла, ми ще не знаємо, чи нам дозволять проводити з ними заняття у форматі «онлайн». Не варто також забувати, що знову зростає кількість коронавірусних випадків. І це тривожно, бо знову можуть бути певні обмеження.\n\nЯкий річний бюджет у медичному університеті?\n\nПриблизно 450 мільйонів гривень. 90% коштів скеровуємо на зарплати, далі обов’язкові виплати, тобто податки. Минулого року ми заплатили місту 140 мільйонів податків. Далі комунальні послуги. Наприклад, за минулий рік ми сплатили за комунальні послуги понад 20 мільйонів.\n\nВід держави ми маємо приблизно 100-110 мільйонів гривень, також у нас навчаються 1 900 іноземців, і приблизно 15 тисяч українців. Всі вони навчаються на різних формах: додипломна, післядипломна освіти, спеціалізації, курси й так далі. Ну й від іноземців ми маємо приблизно 180 мільйонів гривень, від українців теж десь так. Річ у тім, що величезна різниця в оплаті.\n\nА якщо цього року іноземних студентів буде менше і, відповідно, бюджет університету теж скоротиться, в чому доведеться обмежитись?\n\nДумаю, ні в чому. Зараз у нас є великий запас грошей. Питань щодо життя університету на сьогодні немає. Поки що ми жодні витрати на працівників не зменшили: це премії і за дисертації, і за підручники.\n\nСьогодні ми готові й купляти обладнання, і ремонти робимо, маємо запаси будматеріалів, у нас є свої будівельні бригади. До нового навчального року підготувалися ретельно.\n\nЯка ситуація з цінами на комунальні послуги? Вони зростають і чи готовий університет до опалювального сезону?\n\nТак, звісно, ми готові. Цьому питанню ми приділяємо багато уваги. У нас є багато своїх котелень і є пропозиція від Міністерства – проаналізувати доцільність функціонування тих чи інших корпусів. Але про це стане більш відомо восени.\n\nВи планували викупити будівлю ПрикарпатТрансГазу для облаштування там великої університетської клініки, яка зараз ситуація з цією ідеєю?\n\nМи над цим працюємо. Кошти для цього задуму в нас також є. Наперед нічого конкретно не говоритиму, але хотіли б облаштувати там клініку на 350 ліжок. Питання важливе, до нього залучили багато інших структур. Ця місія для міста, для населення.\n\nЗ якого року ви на посаді ректора медичного університету? Які найбільші досягнення окреслили б за цей час?\n\nЗ 2011 року. Коли я прийшов – бюджет університету був 90 мільйонів гривень. І 30 мільйонів заборгованості по зарплатах. А сьогодні 450 мільйонів гривень і до недавнього часу в нас було ще 200 мільйонів на депозиті. Ми купили корпус на вул. Бандери, 79А. І це не просто для когось, а купили для держави, для університету зокрема.\n\nМинулого року ми набрали на 24% більше студентів, аніж за попередній рік. Я завжди вважав, що рейтинг вишу – це кількість студентів, яка прийшла до вас вчитися. І та кількість грошей, яку ви маєте на казначейському рахунку. Якщо я приймаю якісь складні рішення – то завжди раджуся з вченою радою.\n\nНаш пріоритет – це студент.\n\nНа сьогодні ми на п’ятому місці по державному замовленні. В цілому медичних вишів по Україні є 18. Перед нами Київ, Харків, Львів, Вінниця і ми п’яті. Всі інші вже після нас. Вважаю, що цей фактор теж багато про що говорить.\n\nДля мене найкращий показник щодо рейтингів – то кількість студентів. В медичний коледж, до прикладу, ми теж набрали більше, ніж минулого року. Переселенців не так багато серед них. А от у вищій освіті - вже більше.\n\nВ цілому університет – це дуже складний механізм. У нас 2,3 тисячі працівників. Фонд заробітної плати в місяць на сьогодні складає 27 мільйонів. Тому все це дуже відповідально.\n\nБагато у вас працівників з високими науковими ступенями?\n\nТак, коли я прийшов – було 70 докторів наук, а зараз 130. Крім того, 600 кандидатів наук. Людей треба мотивувати. Я ж говорив, що ми зберегли всі соціальні виплати. Якщо молодий науковець захистив кандидатську дисертацію – і він, і його науковий керівник отримують по 10 тисяч гривень премії.\n\nЯкщо ж захистили докторську – то 15 тисяч гривень. Якщо людина стала доцентом – 5 тисяч премії, професором – 10 тисяч гривень. Написав національний підручник – 15 тисяч гривень. Цим самим ми підтримуємо та мотивуємо наших науковців.\n\nЧи зросли цього року ціни на спеціальності?\n\nНайдорожча – \"Стоматологія\". Її вартість 49 тисяч за рік. Мабуть, це найдорожча спеціальність в Франківську в цілому, але якщо глянути на стоматфакультет і яке там обладнання, то розуміємо, що ці гроші виправдані. \"Медицина\" у нас вартує 46 тисяч.\n\nМи збільшуємо вартість навчання в залежності від рівня інфляції. Усе це контролює антимонопольний комітет. Якщо порівняти з минулим роком, то дуже мала різниця в ціні, а тим більше, зважаючи на ту ситуацію, яка склалася в країні.\n\nОдного разу я звітував у міністерстві і казав, що ціни дуже високі. І один із членів тієї комісії запитав у мене, чи аналізував я, скільки в Україні за рік придбали найдорожчих айфонів. Для мене це питання було несподіваним, відповісти я не міг. А це все має свої певні важелі і певні регулювання. Вартість нового айфону – це вартість року на стоматології.\n\nОт, на Бандери в корпусі ми зробили такий унікальний центр для прийому іспитів. Там можуть проходити іспити, а також приміщення можна використовувати як навчально-практичний центр. До нас нещодавно приїжджала заступниця міністра, то говорила, що такого в Україні ніхто не має. Там 800 метрів квадратних. Це цілий поверх для медицини і стоматології. Для стоматології там 12 станцій, де є необхідне обладнання і є можливість чітко виконувати певні маніпуляції. Це все під камерами.\n\nДля того, щоб покращити навчальний процес, ми підписали угоду про співпрацю з лікарнею у Лисці. Лисецька лікарня стане клінічною базою нашого університету. Наші хірурги і терапевти туди зайдуть. Зараз ми там робимо навчальні кімнати, щоб наші студенти могли там вчитися. Лікарня їм за це нічого не платить, але вони натомість займатимуться лікувальною роботою.\n\nНавпаки за лікувальну роботу працівникам доплачуватиме університет. Зате наші студенти вчитимуться бути фахівцями біля хворих. Для мене дуже важливо, щоб ми виховували медиків не по комп’ютерах. Комп’ютер ніколи не замінить пацієнта.\n\nЗ яких саме країн вчаться студенти в ІФНМУ?\n\nНайкраща співпраця у нас, безумовно, з поляками і чехами. Але в цілому у нас вчаться студенти з 60 країн. 90% у нас – то індуси.\n\nМи дуже обмежили навчання з арабами з різних причин, зокрема їхнє ставлення до України, нашого закону, який вони часто порушували, невідповідне ставлення до наших жінок і до навчання. Я з цим багато боровся.\n\nЗараз у нас такі країни навчаються: Індія, Польща, Болгарія, Нігерія, Того. Звідти найбільше молодих людей, з інших країн - вже не в такій кількості. Індуси всі вступають на \"Медицину\", поляки - на \"Стоматологію\", а болгари - на \"Фармацію\". Для них проводять заняття англійською або українською мовами. На сьогодні, у нас понад 170 викладачів з рівнем англійської В2 і вище.\n\nНайважливіше для нас – то ставлення до студента. У 2014 році, коли почалась війна на сході України, ми прийняли до себе 800 студентів звідти.\n\nІ до честі, жоден з них від нас не повернувся. Вони сказали, що тут найкраще ставлення і немає відкритої корупції.\n\nЯк вдається все це контролювати?\n\nЯ знаю всіх наших працівників, скільки б їх не було. Дуже часто буваю на кафедрах, особливо там, де проводять ремонтні роботи. Строго не дозволяю звідти щось красти. Але ми не наймаємо чужих людей виконувати роботи, у нас є своя ліцензована будівельна дільниця. Воно вартує мені багато здоров’я, але зате університет не переплачує.\n\nДля кафедри мовознавства і українознавства ми зробили фантастичні умови, бо це наше рідне. На Бандери у корпусі віддали два поверхи лише під мовознавство.\n\nАле зараз, на жаль, дуже скоротили години на вивчення мови та історії, хоча ми постійно боремося за це. Так само щодо фізичного виховання. Всі хочуть здорову націю, але і ці години теж «пообрізали».\n\nХоча ми єдиний виш в Івано-Франківську, що має свій закритий басейн, який працює. Також корти, футбольні поля, закриті зали для волейболу, баскетболу, важкої атлетики, боротьби. Це все для наших дітей.\n\nА ще ми єдиний виш, де студенти мають свій актовий зал. Це на Пасічні і він повністю в їхньому розпорядженні. До дистанційного навчання вони часто проводили там концерти, збори. Там у них цілий простір. Вони також мають свої кімнати, де зберігають інструментарій. У мене фантастичні діти.\n\nСкільки набрали студентів цього року? Яка ситуація в порівнянні з минулим роком?\n\nЦього року згідно з ліцензійним обсягом ми можемо прийняти приблизно 1800 студентів. На іноземців зараз я не дуже розраховую і не дуже буду на них залишати місця, бо потім можна залишитися без нічого. Є ймовірність, що на перший курс вони таки не прийдуть.\n\nУ цілому нам надали таку кількість державних замовлень цього року:\n\n270 - медичний факультет;\n\n29 - педіатрія;\n\n5 - стоматологічний факультет.\n\nМи вже набрали 30 абітурієнтів по квотах 1 та 2: це діти-сироти та переселенці. Всі інші до 2 вересня повинні подати оригінали, тоді - зарахування. Опісля - набиратимемо на контракт.\n\nЗа моїми спостереженнями, цьогоріч набір буде більший, аніж минулого року.\n\nАгенція новин «Фіртка» чинить ворогу інформаційний спротив. Будь ласка, підтримайте редакцію!\n\nПідписуйтесь на канал Фіртки в Telegram, читайте нас у Facebook, дивіться на YouTubе. Цікаві та актуальні новини з першоджерел!\n\nЧитайте також:\n\nПонад вісім тисяч вступників планують стати студентами ПНУ\n\nВідомо, чи замінить мультипредметний тест ЗНО в майбутньому\n\nДиректор обласного регіонального центру оцінювання якості освіти пояснив, що таке мультипредметний тест"
}