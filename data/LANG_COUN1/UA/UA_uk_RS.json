{
    "Сербія не визнає результати псевдоволевиявлення": "Міністр закордонних справ Сербії Нікола Селакович у неділю виступив із заявою, яка викликала справжнє виття у росіян і всіх прихильників так званого «русского міра».\n\nНесподівано для москви він заявив, що Сербія не зможе визнати результати псевдореферендумів, які росія під дулами автоматів проводить у Донецькій, Луганській, Запорізькій та Херсонській областях України, бо вони суперечать принципам міжнародного права.\n\nМіністр наголосив, що Сербія має чітку і принципову відданість цим принципам і не порушуватиме їх та Статут ООН. Мало того, за його словами, в Белграді вважають, що такі дії країни-агресора, які суперечать законам України і основам міжнародного права, також йдуть урозріз з державними та національними інтересам сербського народу. Бо для Сербії питання збереження територіальної цілісності та суверенітету й принципу непорушності кордонів будь-яких країн є надто болючим.",
    "ЄС застерігає Сербію від співпраці з РФ": "Сербія, країна-кандидат на членство в Європейському союзі, має переосмислити подальшу співпрацю з Кремлем, оскільки нещодавня двостороння угода з Росією викликає серйозні питання, заявив представник блоку, пише Bloomberg .\n\nКлючові факти\n\nМинулого тижня міністр закордонних справ Росії Сергій Лавров та його сербський колега Нікола Селакович підписали дворічний план взаємних консультацій.\n\nОпозиційні групи в Сербії розкритикували уряд, який має тісні звʼязки з Володимиром Путіним, за підписання такого документа в той час, коли вирує війна в Україні.\n\n«Рішення про координацію зовнішньої політики є ознакою наміру ще більше зміцнити відносини між Сербією та Росією, і це викликає серйозні питання», — заявив офіційний представник ЄС Петер Стано.\n\nВін додав, «відносини з Росією не можуть бути такими, як зазвичай, ми ставимося до цього дуже серйозно».\n\nКонтекст\n\nСербія засудила вторгнення в Україну, але не приєдналася до міжнародних санкцій проти Росії. Міністр закордонних справ Сербії відмахнувся від критики, назвавши угоду з Москвою «технічним моментом», який регулярно продовжується кожні два роки.\n\nСербія не визнає псевдореферендуми, проведені Росією в Україні, заявив Селакович у неділю. За його словами, офіційних кордонів України мають дотримуватися, так само, «як Сербія наполягає на тому, щоб Косово залишалося частиною її території».\n\nНещодавно сусідня до неї Угорщина підписала додатковий контракт із «Газпромом» про постачання газу. «Газпром» з 1 вересня постачає в Угорщину через Сербію на 5,8 млн кубометрів природного газу на добу більше, ніж передбачено довгостроковим контрактом.\n\nЄвродепутати підтримали резолюцію про те, що Угорщина під керівництвом Віктора Орбана стала «гібридним режимом виборчої автократії», що відрізняється розпадом демократії, основних прав і верховенства права, йдеться у звіті Європейського парламенту.\n\nЄвропейська комісія планує найближчим часом офіційно рекомендувати ЄС скоротити фінансування Угорщини з європейських фондів. Причиною є корупція в уряді премʼєра Віктора Орбана. Премʼєрміністр Угорщини Віктор Орбан заявив на засіданні своєї правлячої партії «Фідес», що санкції проти Росії, запроваджені Європейським союзом, мають бути скасовані.",
    "270 років тому: Нова Сербія і Слов’яносербія на українських землях": "270 років тому, у 1752 році, на території теперішньої Кіровоградської області почали селитися переселенці з Балкан. Відтак постала Нова Сербія. А наступного року на території теперішньої Луганщини виникло ще одне схоже утворення – Слов’яносербія. Ці дві територіально-адміністративні одиниці проіснували недовго, і в 1764 році були інкорпоровані до Новоросійської губернії. Утім, коли російські пропагандисти слідом за їхнім президентом повторюють, що на південноукраїнських землях «завжди була «Новоросія», то ігнорують очевидні факти. Принаймні до «Новоросії» були Нова Сербія і Слов’яносербія, а до того теж щось було. Тому існування тієї чи іншої територіально-адміністративної одиниці – це не аж такий вичерпний аргумент. Більше про історію сербських за назвою, але за змістом набагато строкатіших утворень «Історична Свобода» говорила з істориком Сергієм Водотикою.\n\n– А що на цих землях було до появи переселенців із Балкан?\n\nНадання земель за рахунок запорожців, звичайно, відразу заклало причину для конфліктів\n\n– До того це були володіння запорожців. Це були Інгулецька та Кальміуська паланки Вольностей Війська Запорозького Низового. І надання земель за рахунок запорожців, звичайно, відразу заклало причину для конфліктів. Якщо казати про Південну Україну чи, як її інколи не зовсім коректно називають, «Дике поле», то колонізація українцями цих просторів почалася з часів Запорожжя. На думку частини істориків, українська колонізація за часів Запорожжя була мирна і в цілому успішно просувалася. – Ви кажете, «мирна» колонізація. Але ж це було неспокійне прикордоння – фронтир, як часто люблять порівнювати з Америкою. – Фронтир був. Але коли казати про збройне протистояння українців із кримськими татарами, то, думаю, його традиційно перебільшують. Тому що ці відносини не вичерпувалися війною. Головний аспект полягав, як мені здається, в тому, що йшла конкурентна боротьба за ці простори. Кримські татари бачили це в одному ключі – економічному, соціальному, політичному, – а козаки бачили з іншому. І в часи Нової Січі (1734-1775) йшла успішна колонізація. У цьому сенсі українці є народ колонізаторів, і тут нема чого соромитися.\n\nДо Нової Сербії і Слов’яносербії це були запорозькі землі. Там були хутори, зимівники і слободи\n\nОтже, до Нової Сербії і Слов’яносербії це були запорозькі землі. Там були хутори, зимівники і слободи. І якщо немає документальних звісток про конфлікти з новоприбулими у Слов’яносербії, то щодо Нової Сербії таких документів чимало.\n\n– Отже, володіння запорожців поступово колонізуються українцями, які з півночі на південь спускаються, якщо уявити карту. А як і в кого виникла ідея це освоєння посилити чи замінити на інших людей?\n\nІмперська колонізація була на ґрунті запорозької\n\n– Треба чітко розуміти: коли ми кажемо успішність імперської колонізації, то багато в чому її успішність була зумовлена тим, що ця імперська колонізація була на ґрунті запорозької. Імперська в значній мірі була її продовженням – і матеріальним, і соціальним, і економічним, і так далі. Що стосується запрошення сербів чи то вихідців із Балкан, то ця ідея виникла ще в ХVІІ столітті. – Коли це ще була Річ Посполита? – Ні, йдеться про Московське царство, про царя Олексія Михайловича. Він проводив м’яку європеїзацію, на відміну від царя Петра І. Одним з напрямків цієї вестернізації Московщини була модернізація війська. Були заведені полки іноземного строю.\n\n– Але ж то на німецький, а не на балканський манір були полки. – Німцями в Росії та в Україні звали всіх західноєвропейців: «німий», тобто «не по-нашому говорить». – Але Балкани – це слов’яни. Вони більш-менш говорять... – Тоді суттєвої різниці це не складало. Для Московії це були вихідці з Заходу. Інша справа, що вони ніби були ближче релігійно, конфесійно. Це важливо. Це були перші спроби, які потім продовжив Петро І. Тоді Балкани – це частина великого кордону, знову ж таки фронтиру, про що ви казали.\n\n– Балканський фронтир – між Австрією і Османською імперією.\n\nУгорський витвір – гусари. Ця легка кавалерія була потрібна російській армії\n\n– Так-так. Там жили граничари – серби, хорвати. І для специфічних потреб степової чи азійсько-європейської війни були винайдені специфічні роди військ, які зарекомендували себе добре. Перший – це угорський витвір – гусари. Ця легка кавалерія була потрібна російській армії. Бо козацтво, яке було у складі російської кавалерії, то це був все ж таки іррегулярний рід війська, який не повністю задовольняв. Другий – це легка піхота – пандури. У Новій Сербії один полк первісно був гусарський, а другий – пандурський. Це військовий аспект.\n\nЩе один аспект – конфесійний. Росія з часів Петра І пробувала грати роль патрона для всіх православних. Для тих православних, які мешкали на території і Туреччини, а також території Австрійської імперії чи потім Австро-Угорської. Ця карта постійно розігрувалася Російською імперією і потім вже СРСР. Історики, хто мене слухає, пригадують, що за ті часи в радянських університетах була «Історія південних і західних слов’ян». Не було історії білорусів, а південних і західних слов’ян існували. І ми це бачимо сьогодні в спробах Росії опікуватися Сербією. І нарешті це контроль. Бо українська колонізація не зовсім влаштовувала Російську імперію. Відтак вона хотіла її відкоригувати з точки зору напрямку, керованості процесами, врахування інтересів поміщиків і так далі. – А все-таки, ініціатива звідки йшла? Від самих балканців чи з Санкт-Петербургу? – Йшла безпосередньо від сербських офіцерів. А в чому були зацікавлені серби? Справа в тому, що балканський фронтир змінювався. На ньому Австрійська імперія посилювала свої позиції, намагалася дисциплінувати граничар і покласти кінець їхнім вольностям – можна так сказати, а можна сказати, що й елементам анархії. І після чергової реорганізації частина верхівки граничар не схотіла жити в нових умовах. До речі, приблизно те ж саме було і з Запорожжям. Отже, ці граничари-офіцери хотіли «продовження банкету». Мовляв, у Російській імперії грошей та земель багато, і можна буде там реалізувати свої кар’єрні та економічні амбіції. І вони в значній мірі не помилися. Сьогодні модний такий мем – «табакерка»… – Це коли змовники російського імператора Павла І вдарили по голові табакеркою... – Так. Так от, серед них був один серб, родом саме зі Слов’яносербії – Депрерадович. Він був командиром гвардійського полку.\n\nДо 4-5 тисяч\n\n– Але це було ще через пів століття. А от тоді, в середині ХVІІІ століття, як було багато переселенців? – Точних цифр немає, але можна оцінити десь до 4-5 тисяч. – Це і Нова Сербія, і Слов’яносербія?\n\nРиса, яку принесли з собою серби, граничари – це деяке презирство до землеробської праці, пиха і гординя\n\n– Так. Головна риса, яку принесли з собою серби, граничари – це деяке презирство до землеробської праці, пиха і гординя. – Чотири-п’ять тисяч – це обох статей чи тільки дорослих чоловіків? – Мається на увазі обох статей. Але переважна більшість, десь 70%, це були чоловіки. Бо значна частина граничар переїхала сюди без родин, без жінок і потім брали шлюби з місцевими. І це один з факторів того, що вони швидко асимілювалися.\n\nСерб-граничар брав зобов’язання привести 2 тисячі вояків, взяв під цю справу гроші, які вже прогуляв, взяв землю. А тут йому треба звітувати, записував «сербами» всіх\n\nЯкщо казати про їхній внесок, то це розвиток тваринництва, це кавалерійські традиції. До речі, найбільший спадок цих поселенців, принаймні на Херсонщині, де я жив, залишили болгари – болгарський перець, баклажани. Бо, скажімо, коли серб-граничар брав зобов’язання привести 2 тисячі вояків, взяв під цю справу гроші, які вже прогуляв, взяв землю. А тут йому треба звітувати, і він записував «сербами» всіх: українців, турків, євреїв, болгар… Або принаймні слов’янами. Болгари, на відміну від сербів, були трударями. – Тобто більш схильними до землеробства? – Так. І саме в тій галузі овочівництва, яка українцям гірше давалася, бо вони йшли з півночі. – Ви сказали, що більшість переселенців – це молоді чоловіки, без жінок. Очевидно, що в них виникав інтерес до місцевих жінок. І це їх спонукало не відгороджуватися, а шукати контакти з місцевим населенням. Як складалися відносини між українцями і балканськими переселенцями? – Джерела не фіксують чогось особливого. Думаю, звичайні – як між чоловіками і жінками. – Звісно. Але стикаються два світи – український і балканський. Як вони між собою? Часто між кимось добрі стосунки, а між кимось конфліктні.\n\nПоб’ються два п’яні українці, то це бійка. А якщо поб’ються українець і вірменин, то це вже буде етнічний конфлікт\n\n– Якщо поб’ються два п’яні українці, то це бійка. А якщо поб’ються українець і вірменин, то це вже буде етнічний конфлікт. Думаю, що в цьому випадку етномаркерів не було. Не думаю, що ставлення граничар до жінок, сім’ї сильно відрізнялося від ставлення гоголівського Тараса Бульби. А щодо світогляду граничар, то вони, як і козацтво, розглядали селянську працю як щось другорядне. – Тобто у них тут з козаками була спільність, що працювати на землі – це якби не надто шляхетно? – Так. Тому козацтво шукало собі шляхетства в Речі Посполитій, тому Богдан Хмельницький подекуди краще знаходив собі мову з Тугай-беєм, з кримськими татарами, ніж з українськими селянами. Ось зафіксовано таку народну пісню: Ой сербине, сербиночку, Годі сербувати, Бери серп та йди в степ Пшениченьку жати. Сербин того ж не злюбив, Тільки вусом закрутив. У сербина чужа хата, Бо й сам сербин, як гармата. Худобоньки тільки в нього – серп та плахточка картата. За сербином добре жити, Що нічого не робити. «Чужа хата», бо селили їх часто в хати до місцевих.\n\n– Можна інтерпретувати це так, що українці до балканських переселенців ставилися не дуже доброзичливо через те, що вони не хотіли на землі гарувати. – Можливо, і так. А, можливо, що це заздрощі були. Адже сербам надавали пільги, надавали землю, давали гроші. Причому як тим, хто служив, так і «заступаючим», хто був у запасі. Надавали право безмитно торгувати, займатися промислами, ремеслом, пособляли будувати їхні поселення. До речі, про дати. Не зовсім коректно подавати дату ліквідації, принаймні Слов’яносербії 1764 роком. Мені здається, це треба продовжити до 1783 року. Справа в тому, що ці області мали багато специфічних ознак, одна з яких – особливий соціально-правовий статус населення. Отже, військові поселенські полки існували до 1783 року. І в цьому сенсі продовжувалася традиція цих територій. А в 1783 році вони були ліквідовані і стали звичайні полки. Спочатку їх звали легкокінні, а потім на їхній базі постали гусарські полки. І тут серби доклали своїх зусиль в тому, що в легкій кінноті Російської імперії було поєднання традицій степової азійської війни і традиції дисципліни європейських армій.\n\nГусарські полки формувалися саме з українців. Практично вся кавалерія\n\nГусарські полки формувалися саме з українців. Практично вся кавалерія. І навіть Фрідріх Енгельс, який був воєнним оглядачем (про це рідко кажуть), коли аналізував російську армію, казав, що вся російська кавалерія – з українців. – Ви зазначили, що були передумови для того, щоб ці балканські переселенці швидко асимілювалися. Їх небагато було, без жінок приїздили, мали шлюб з місцевими жінками, і через це асимілювалися. А який вони по собі лишили спадок? Можна на Кіровоградщині чи на Луганщині зараз побачити якісь такі балканські відголоски? Є місто Слов’яносербськ на Луганщині, але, крім назви, лишилося щось балканське? – Лишилося переважно у виді деяких церков. Архітектори визнають, що це сербська традиція. Деінде залишилися могили на кладовищах сербські. Бо сербські хрести відрізняються. Залишилася пам'ять історична, топоніми, але не більше.",
    "Балкани уникли війни: хто виграв і хто програв від компромісу Сербії та Косова": "Протягом серпня президент Сербії Александар Вучич неодноразово заявляв, що не піде на поступки Косову. Він тримає в руках документ, про скасування якого незабаром вдасться домовитися. Белград, 21 серпня 2022 року\n\nНаближення 1 вересня на Балканах, і не тільки там, очікували з острахом.\n\nСаме 1 вересня частково визнана республіка Косово планувала заборонити для своїх громадян використання сербських документів і автомобільних номерів. У Белграді цей крок сприймали вкрай гостро, погрожуючи забезпечити косовським сербам навіть силовий захист.\n\nКонфлікт на цьому ґрунті міг розпочатися місяць тому, проте після консультацій з США та ЄС у Косові взяли місячну паузу.\n\nТим важливішими стали новини про перший за дуже тривалий час компроміс між Косовом та Сербією.\n\nІ хоча він стосується лише частини конфліктних питань, здатність Белграда і Приштини з'ясовувати розбіжності не ультиматумами та силою, а компромісом дає вагому підставу говорити, що нового конфлікту на Балканах вдалося уникнути.\n\nНезадоволеною таким розкладом залишається тільки РФ. Невипадково у Москві аж надто гостро відреагували на угоду між Сербію та Косовом.\n\nКомпроміс за кілька днів до поновлення конфлікту\n\nМісяць тому на півночі Косова почали знову лунати постріли. Рішення Приштини про обов’язкову перереєстрацію всіх сербських автомобільних номерів викликало гострий спротив на півночі країни, заселеній етнічними сербами.\n\nПочали будувати барикади, були зафіксовані поодинокі постріли в бік представників сил правопорядку.\n\nОдночасно Сербія, де завжди гостро реагували на подібні події у сусідів, оголошує про готовність силовим шляхом захистити косовських сербів. А спецназ Косова своєю чергою блокує пункти перетину кордону з Сербією.\n\nВсе це давало вдосталь підстав припускати початок нового конфлікту. Нехай і можливість використання Сербією своєї армії була мінімальною – Косово захищають сили НАТО KFOR, а тому такий конфлікт означає виклик всьому Альянсу.\n\nНатомість імовірність гібридного конфлікту – коли замість сербської армії воюватимуть \"доведені до розпачу місцеві жителі\", у яких раптом з'явилася зброя, – була досить високою.\n\nПоказово, що в ситуації, коли дипломати ЄС були безсилі, на допомогу прийшли Сполучені Штати. Саме після зустрічі з послом США влада Косова заявила про перенесення своїх планів на місяць.\n\nА в активних консультаціях, що відбувалися цього місяцю, активну роль зіграв спеціальний представник США на Західних Балканах Габріель Ескобар.\n\nЗрештою, ввечері 27 серпня стало відомо, що зусилля дипломатів досягли успіху.\n\n\"Сербія погодилася скасувати документи для власників косовських внутрішніх паспортів, а Косово відмовилося вводити їх для власників сербських паспортів. Тепер серби з Косова, як і всі його громадяни, зможуть їздити до Сербії і назад, використовуючи внутрішні паспорти\", – написав у twitter голова дипломатії ЄС Жозеп Боррель.\n\nПопри те, що по автомобільних номерах компромісу не було досягнуто, здатність Белграда і Приштини йти назустріч та домовлятися суттєво додала оптимізму.\n\n\"Ми сподіваємося, що швидке впровадження (досягнутих домовленостей) призведе до пошуку рішення щодо автомобільних номерних знаків і наблизить нас до остаточної домовленості щодо нормалізації ситуації\", – вважає доповідач з питань Косова в Європарламенті Віола фон Крамон.\n\nУспіх Косова, стратегічне досягнення Сербії\n\nПро що домовилися Косово та Сербія?\n\nГоловний успіх Косова – в тому, що Сербія відмовилася від практики видачі громадянам Косова, що перетинають сербський кордон, спеціальної довідки (тим самим Сербія показувала, що не визнає документи, видані владою Косова).\n\nПри цьому офіційний Белград неодноразово підкреслював, що визнання документів не є визнанням держави Косова, а робиться лише з метою спрощення перетину кордону. Щоправда, це не заважає сербській опозиції звинувачувати владу у фактичному визнанні Косова.\n\nВідповідно, Косово відмовляється від планів запровадити аналогічний режим для перетину кордону громадянами Сербії.\n\nДля Косова такий компроміс виглядає як однозначна перемога.\n\nСитуація виглядає так, що Сербія намагалася тиснути на Косово, але там пригрозили запровадженням аналогічних заходів і врешті-решт змусили Белград піти на поступки.\n\nПроте в Белграді наголошують, що в обмін на ці поступки вони добилися від ЄС гарантій того, що Косово не наполягатиме на повній відмові від сербських документів мешканців Косова сербського походження.\n\nОстаннє подається Белградом як стратегічна перемога. По-перше, як \"збереження присутності сербської держави у Косові\" – таку заяву зробив глава департаменту Косова у сербському уряді Петар Петкович.\n\nПо-друге, у Белграді наголошують, що тим самим створено прецедент фактичного перегляду угоди 2011 року про нормалізацію відносин між Сербією та Косовом. Ця угода була підписана попередньою сербською владою, тоді як нинішня вважає її невигідною для держави.\n\nСаме тому сербська влада акцентує на тому, що косовські серби будуть захищені від примусового отримання косовських документів, як було прописано в угоді 2011 року.\n\nКосовська влада не бачить у цьому проблеми. Прем'єр Альбін Курті зазначає, що зі 180 тисяч сербів, що мешкають у Косові, переважна більшість давно отримала національні документи, тоді як відмовляються зробити це лише 2-5 тисяч \"екстремістів\".\n\nВтім, навіть якщо ця статистика є правдивою, не виключено, що більшість сербів, які отримали косовські документи, зуміли зберегти й сербські. Тож ця поступка дозволить їм відмовитися від документів Косова, що в перспективі може стати проблемою для частково визнаної держави.\n\nМосква у фазі заперечення\n\nДискусію про те, хто більше програм чи виграв, Сербія чи Косово, можна продовжувати й надалі.\n\nПроте однозначним є програш Росії, котра, як ніхто інший, була зацікавлена у створенні силового конфлікту на Балканах, який мав би відвертати увагу європейців від війни в Україні.\n\nУвесь серпень російські ЗМІ описували ситуацію, наголошуючи на неминучості війни. Зрештою, РФ у попередні роки істотно збільшила арсенал Сербії, тим самим підштовхуючи Белград до силового сценарію.\n\nПроте такі наполегливі натяки Москви все ж були проігноровані.\n\nУ Белграді також звернули увагу на заяви KFOR про те, що миротворці готові до можливих заворушень і не дадуть шансу побудувати барикади. І це збільшило бажання домовлятися.\n\nПопри те, що ще одне суперечливе питання – обов’язкове запровадження косовських автомобільних номерів – не було вирішено, ризики того, що це викличе нове протистояння, вкрай незначні.\n\nОтримавши перемогу, влада Косова зараз може без проблем для свого рейтингу вкотре перенести запровадження цієї вимоги. Тим більше, що активна участь США у вирішенні цих суперечок дає їм шанс досягти мирної угоди з Сербією з цього питання.\n\nРозпач РФ ілюструє і різка реакція їхнього МЗС.\n\nУ відповідь на заяву спецпредставника США Габріеля Ескобара, що досягнутий компроміс наближає момент, коли можна буде \"забути про гасло, що Косово – це Сербія, і перейти на інше, що Косово та Сербія – це Європа\", речниця МЗС РФ Марія Захарова заявила: \"Ніколи\".\n\nА згодом на сайті російського зовнішньополітичного відомства з'явилася істерична заява, присвячена Косову.\n\n\"Посередницькі потуги Євросоюзу… знову висвітлили безпорадність єсівців, небажання входити в клінч зі свавільною косовоалбанською верхівкою та навіть потурання приштинським екстремістам. Різко активізувалися американці, цинічним задумам яких стосовно Балкан, мабуть, не відповідає некерована ескалація кризи в цій частині регіону\", – йдеться у заяві російських \"дипломатів\".\n\nСхоже, у РФ дійсно дуже сподівалися на конфлікт на Балканах. І хоча, окрім Косова, у регіоні є ще декілька гарячих точок (а відповідно, шанси розпалити масштабний конфлікт ще не втрачені), втручання США показало: там чудово розуміють стратегію РФ та готові діяти на випередження.\n\nАвтор: Юрій Панченко,\n\nредактор \"Європейської правди\"",
    "Сербія замінить російську нафту власною, іракською та іранською": "Віце-прем'єр-міністр, міністр гірничодобувної промисловості та енергетики Зорана Михайлович заявила, що Сербія забезпечила заміну російській нафті, яку не зможе імпортувати з 1 листопада через шостий пакет санкцій ЄС проти РФ.\n\nПро це вона сказала у коментарі агентству Tanjug у понеділок.\n\n\"З 1 листопада ми більше не будемо імпортувати російську нафту, але у нас буде, перш за все, нафта з Кіркука (Ірак - ред.), у нас буде своя нафта, тому що в NIS (Нафтова індустрія Сербії - ред.) має 20 відсотків сербської нафти, а решта буде іранська або якась інша\", - заявила Михайлович.\n\nВона також запевнила, що нових підвищень цін на електроенергію чи обмежень у Сербії не буде.\n\nЗа її словами, деякі місцеві органи влади вже почали будувати плани економії електроенергії, а ефект від економії домогосподарств буде помітний, коли набудуть чинності стимулюючі заходи щодо економії електроенергії.\n\nМихайлович нагадала, що уряд запросив муніципалітети та міста, державні компанії та державну адміністрацію скласти свої плани до 15 вересня та надіслати їх до міністерства, щоб побачити, де можна заощадити 15 відсотків електроенергії.\n\nНагадаємо:\n\nВІДЕО ДНЯ\n\nПочинаючи з листопада Сербія не імпортуватиме російську нафту через санкції Євросоюзу.\n\nСербія придбала 500 мільйонів кубометрів газу в Угорщини і цей газ зберігатиметься в угорських сховищах.\n\nСербія, повністю залежна від постачання російського газу, планує закуповувати газ у Азербайджану в 2023 році.\n\nЕкономічна правда",
    "Косово і Сербія: компроміс чи нове загострення? – DW – 04.09.2022": "Косово прагне рівності у правилах перетину кордону з Сербією. Це знову і знову призводить до ескалації у відносинах між ними. Люди на косовському прикордонні потерпають від щоденної напруги і сподіваються на рішення.\n\n52-річний косовський серб Веролюб Петроніч паркує свій світло-червоний автомобіль на гамірній вулиці на півночі міста Митровиця поблизу пам'ятника князеві Лазарю. Хоча Петроніч вже понад 20 років живе у Косові, його авто має сербські номери. Це не єдина дивна річ у повсякденному житті чоловіка, який з міркувань безпеки не хоче розповідати, де він працює. Зате він відверто каже, що хоч і є громадянином Косова і де-факто живе тут, але офіційно знявся з реєстрації у країні, щоб отримати сербський паспорт. Коли йому вказують на абсурдність цієї ситуації, він реагує виснажено. \"Я хочу просто мати змогу подорожувати разом з моєю родиною\", - каже чоловік і додає, що більше йому нічого не треба.\n\nІсторія з документами і номерними знаками автомобіля Петроніча виглядає складною. Насправді вона такою і є. Косово, частина колишньої Югославії, з 1999 року фактично є самостійною державою, а 2008 року офіційно проголосило незалежність. Однак Сербія не визнає державності Косова, що має серйозні наслідки для життя людей у Косові. Їм не можна в'їжджати до Сербії з косовськими документами або офіційними знаками і символами на кшталт автомобільних номерів. Косово ж - під впливом міжнародного тиску - чинить інакше, дозволяючи при в'їзді сербські посвідчення особи та автомобільні номери.\n\nВеролюб Петроніч Фото: Vjosa Çerkini/DW\n\nДражливе питання взаємності\n\nОднак така практика в наймолодшій європейській державі вважається суперечливою, насамперед серед урядовців лівого прем'єра Альбіна Курті, який з березня 2021 перебуває при владі і демонструє у поводженні з Сербією значно більше самовпевненості, ніж його попередники. Ключове слово - взаємність, що у перекладі з мови дипломатії означає рівноцінне поводження.\n\nЗадекларована Куртісом мета - крок за кроком запроваджувати у відносинах із Сербією принцип взаємності. Його уряд не хоче миритися з тим, що громадяни та громадянки Косова не можуть за своїми документами в'їжджати в Сербію, тоді як Косово дозволяє в\"їзд з сербськими документами і автономерами.\n\nАльбін Курті Фото: Anila Shuka /DW\n\nКоли уряд Курті на початку серпня 2022 року захотів запровадити принцип взаємності на в\"їзді, то це призвело до заворушень на півночі Косова. Косовські серби блокували за допомогою вантажівок на автошляхах, що ведуть до прикордонних переходів. Косово відрядило підрозділи спецпризначення на кордон. Надходили повідомлення про стрілянину.\n\nНове напруження\n\nПід тиском ЄС Приштина через кілька годин після тих драматичних подій відмовилася від реалізації своїх намірів. Наприкінці минулого тижня за посередництва ЄС було досягнуто тимчасового часткового компромісу. Згідно з ним, громадяни Косова з 1 вересня 2022 року вперше отримали можливість в\"їжджати зі своїми документами до Сербії. Утім, питання автомобільних номерів досі залишається невизначеним. Тож Косово знову погрожує не дозволяти в'їзд транспортним засобам з сербськими номерами, якщо Сербія не змінить свою позицію. Тому ситуація з напруженістю, яка спостерігалася на початку серпня, може повторитися.\n\nЧитайте також: Сербія та Косово: до чого може призвести брязкання зброєю?\n\nЗавжди, коли йдеться про принцип взаємності, напруження на півночі Косова зростає.Тут живуть майже виключно серби. І визначають все тут політики та бізнесмени, яких ввжають подовженням руки сербського президента Александара Вучича.\n\nПоділене місто\n\nСербський вплив помітно і в північній частині міста Митровиця. Воно колись було відоме своїми джазовими і блюзовими фестивалями, які поєднували культури та національності з усієї Югославії. Утім, з кінця війни в Косові місто практично поділене.\n\nСербський прапор у Митровиці Фото: Vjosa Çerkini/DW\n\nПівнічніше від річки Ібар, яка тече через Митровицю, живуть майже винятково етнічні серби. Всюди висять сербські прапори, автомобілі мають сербські номери, срізь написи сербською мовою. Майже завжди, коли косовські відомства тут виявляють активність, приміром, хочуть запровадити заходи взаємності або провести поліцейські акції проти організованої злочинності, то доходить до заворушень. Завивають сирени, громадять барикади, вулиці блокують вантажівки.\n\nПолітичні представники сербської меншини Косова, які обов'язково мають бути представлені в парламенті та в уряді, цими днями погрожують вийти з усіх державних інституцій. \"Якщо не буде досягнуто жодного компромісного рішення щодо питання взаємності, ми почнемо залишати всі інституції Косова, починаючи від центральних і локальних інституцій до судів, поліції та прокуратури\", - сказав днями на пресконференції у Приштині Срдян Мілосавлевіч, голова зібрання громади Звечана, розташованої неподалік Митровиці.\n\nЩоденне відчуття загрози\n\nУтім, на півночі Косова досі спокійно. У північній частині Митровіци у пішохідній зоні в центрі люди гуляють, а також сидять у вуличних кафе. Однак багато хто почувається неначе у стані тривалої облоги і живе з відчуттям загрози. Також і Веролюб Петроніч. \"Ми тут у Косові постійно напружені і боїмося, часто відбуваються демонстрації і стаються конфлікти з поліцією, над нами кружляють вертольоти. І це все має дуже тяжкі наслідки для людей, особливо для дітей, адже часто школи закривають через конфлікти\", - розповідає Петроніч.\n\nПоліцейські патрулі у Митровиці 31 липня 2022 року Фото: Erkin Kevßi/AA/picture alliance\n\nСхожу оцінку ситуації поділяє уже упродовж багатьох років і косовський албанець Бетім Османі. 41-річний чоловік є одним з небагатьох албанців, які живуть на півночі Митровиці. Він власник фірми, що продає килимові покриття для підлоги та товари для облаштування приміщень. \"Ми вже понад два десятиліття залишаємося під напругою. Ми вже так звикли до всіх цих проблем, що вже більше не бачимо навіть якихось рішень\", - каже Османі. \"При цьому ми, албанці та серби, мали б ставитися одні до одних як сусіди і колеги, а не як чужинці та вороги\", - додає він.",
    "Ліга націй. Сербія - Швеція 4:1. Мітрович не залишає шансів": "Сербія дуже впевнено розгромила Швецію і зрівнялася за кількістю очок із Норвегією, яка раніше вдень несподівано поступилася Словенії. Обидві збірні мають по десять очок, але Норвегія має перевагу в особистих зустрічах після перемоги в першому турі (1:0). Матч відбудеться у вівторок і Сербії потрібно тільки перемагати. І можливо балканській збірній це доведеться робити без свого супербомбардира Александара Мітровича, який не дограв гру зі Швецією через травму.\n\nДраган Стойкович вирішив виставити у старті одразу і Мітровича, і Душана Влаховича. Присутність двох таких потужних нападників у штрафному майданчику збірної Швеції безумовно відчувалася. Враховуючи ще, що у складі збірної Сербії є гравці з чудовим пасом чи кросом на кшталт Тадича чи Костича.\n\nАле несподівано перший гол у матчі забила Швеція. Кулушевскі на фланзі зібрав на собі двох захисників, а потім на нього ще прагнув налетіти центрбек Срдан Бабич. Позиційною помилкою захисників збірної Сербії скористався Классон, відкрившись під пас від Кулушевскі – 0:1.\n\nАле Швеція була попереду всього три хвилини. Ян Андерссон вирішив виставити незвичну для Швеції схему з трьома центрбеками, і безглуздість цього задуму підтвердили два голи Мітровича в першому таймі. Спочатку форвард \"Фулгема\" замкнув крос Живковича, а наприкінці першої половини гри – подачу з кутового Тадича.\n\nМіж цими двома голами чудові моменти не реалізували Влахович, Тадич, Живкович. Сербія не грала в дуже якісний футбол, але Швеція виглядала набагато гірше, без якихось ідей як атакувати ворота суперника, і пасивно на своїй половині поля. Кулушевскі та Форсберг розчинилися на полі. Вкрай не вистачало гостям Ісака.\n\nНа старті другого тайму Сербія забила третій гол. Швеція легко втратила м'яч, Тадич відправив його вперед Влаховичу, а форвард \"Ювентуса\" виконав розрізну передачу на Мітровича, якому вдалося уникнути офсайду. 3:1.\n\n???????????????????? ???????? ???????????????? ⚽️⚽️⚽️????\n\n\n\n???? Make that 5 goals in 3 games...#NationsLeague https://t.co/bJCnGIHkbo — UEFA Nations League (@EURO2024) September 24, 2022\n\nГра втратила зміст, аж поки на 70-й хвилині Лукич чудовим ударом поставив крапку в результаті, а потім травму в боротьбі з Лінделефом дістав Мітрович.\n\n4:1 – Сербія та Норвегія розіграють в останньому турі перше місце, Словенія та Швеція визначать невдаху групи.\n\nЛіга націй, ліга B, група 4, п'ятий тур. Белград, \"Стадіум Райко Мітич\"\n\nСербія – Швеція 4:1\n\nГоли: Мітрович 18, Мітрович 45+1, Мітрович 48, Лукич 70 – Классон 15\n\nСербія: Ваня Мілінкович-Савич – Машович, Стефан Мітрович, Бабич – Живковіч (Лазович 46), Тадич, Лукич, Сергєй Мілінкович-Савич, Костич (Ілич 85) – Александар Мітрович (Рачич 72), Влахович (Йович 90)\n\nШвеція: Ульсен – Лінделеф, Хін, Сундгрен – Аугустінссон, Кайюсте (Ольссон 46), Сванберг, Классон (Еланга 64) – Форсберг (Карльстрем 74), Дьєкерш (Квайсон 64), Кулушевскі (Ісхак 85)\n\nПредупредження: Живкович 24, Сергій Мілінкович-Савич 67, Рачич 90+3 – Хін 8",
    "Кремль втрачає останніх союзників у Європі: деескалація навколо Косова і відмова Сербії від російських енергоносіїв": "Останніми тижнями дедалі більше стає очевидним, що Росія поступово втрачає своїх останніх союзників у Європі. Серед них, окрім Угорщини на чолі з \"другом Кремля\" Орбаном, завжди була традиційно надзвичайно проросійська Сербія. Звичайно, на рівні публічного дискурсу політичні та громадські діячі Сербії намагаються запевнити російських партнерів у своїй прихильності, однак офіційні заяви сербської влади, а головне – ціла низка економічних рішень свідчать про протилежне.\n\nВідео дня\n\nСербія відмовляється купувати російські енергоносії\n\nПередусім це стосується імпорту російських енергоносіїв у Сербію, який найближчим часом планується майже повністю зупинити. Так, 21 серпня сербський президент Олександр Вучич нагадав громадянам, що з 1 листопада 2022 року через санкції Белград не зможе отримувати нафту з Росії. Тому, за його словами, Сербія готує альтернативу закупівлі російського палива та спробує закуповувати нафту в інших країнах. Наприклад, планується імпортувати нафту з Азербайджану у 2023 році та до максимуму збільшити запаси газу в газосховищах на цьогорічну зиму. Крім того, президент Вучич заявив про бажання Сербії закупити близько 2 млн тонн вугілля у Китаю та Індонезії для ТЕЦ, які виробляють приблизно 70% електрики в країні. \"Ми маємо платити ціну війни на європейській землі\", – сказав сербський президент, водночас запевнивши, що серби не постраждають через це: \"Ми будемо брати (нафту в Іраку)… Я також намагатимусь поговорити з Венесуелою. Ми можемо брати звідусіль. Ми не гидуємо\".\n\nСербія економічно залежить від Європи\n\nУсе це є наочною ілюстрацією того, як економічна доцільність перемагає політичну риторику. Серби можуть скільки завгодно підтримувати російську політику, проводити мітинги й акції протесту у своїх містах, але мало що змінить той факт, що Сербія майже повністю залежить від європейських країн. Країна географічно розташована майже в центрі Європи, що обумовлює мало не повну транспортну та інфраструктурну взаємопов’язаність. Зовнішній товарообіг та інвестиції в Сербії на 70-80% припадають на західні країни, тому ані Росія, ані Китай не врятують країну під час спроби протиставити себе європейській економічній політиці. Тому дуже слушними є слова сербської віцепрем'єрки, міністерки енергетики Зорани Михайлович, яка зазначила, що глава МЗС Росії Сергій Лавров \"зловживає відмовою Белграда від запровадження санкцій проти Росії\" і видає її за підтримку сербської влади \"спеціальної військової операції\" РФ в Україні. Фактично це означає, що Сербія дедалі активніше дистанціюється навіть від натяків про офіційну підтримку військової агресії Росії в Україні.\n\nШлях євроінтеграції – єдина перспектива для Сербії\n\nГоловна причина всіх цих рішень і заяв більш ніж очевидна – Республіка Сербія з 2012 року є кандидатом у члени Євросоюзу, і майбутнє країни поза європейською інтеграцією видається практично безперспективним. Ба більше, європейські лідери періодично стимулюють Сербію більш рішуче рухатись шляхом євроінтеграції. Так, 29 серпня канцлер Німеччини Олаф Шольц закликав до кардинальних реформ Євросоюзу з метою підготувати його до прийняття нових членів, зокрема й Сербії. \"Країни Західних Балкан, Україна, Республіка Молдова та в перспективі Грузія мають стати частиною ЄС. Це розширення на користь Європейського Союзу\", – заявив він, виступаючи з промовою в Карловому університеті в Празі.\n\nКомпроміс щодо Косова – Європа сподівається на деескалацію конфлікту\n\nЗаяву канцлера Шольца можна вважати позитивним сигналом керівництву Сербії, яке за декілька днів до того також погодилось на серйозні компроміси щодо транспортного сполучення із Косовом. \"Косовські серби, як і всі інші громадяни, зможуть вільно подорожувати між Косовом та Сербією, використовуючи свої ідентифікаційні картки\", – повідомив Високий представник Європейського Союзу з питань закордонних справ і політики безпеки Жозеп Боррель.\n\nСербія на всяк випадок надала уточнення, що це не означає визнання незалежності Косова, але можна відзначити факт деескалації ситуації на кордоні між Сербією та Косовом. Так, ймовірний конфлікт, що міг посіяти хаос у центрі Європі й був би зараз на руку Кремля, має всі шанси бути врегульованим.\n\nШпигунські ігри з Росією – останні \"подарунки\" Кремлю\n\nТакож офіційні особи Сербії спростували домовленість із Росією про видачу колишнього генерала Служби безпеки України Андрія Наумова, якому нібито запропонували притулок в обмін на свідчення проти президента Володимира Зеленського. Якщо Сербія дотримається свого слова, це буде ще одним свідченням розриву одного із численних каналів зв’язку із Росією та однозначно корисним моментом для України. Можна лише здогадуватися, які нісенітниці може озвучити людина, яка наважилась на державну зраду і перехід на сторону окупантів, тому необхідно позбавити Росію будь-яких шансів використати цю ситуацію на свою користь. З іншого боку, є достатньо висока ймовірність, що саме в таких \"невеликих\" справах, як видача генерала-перебіжчика, Сербія буде все ж таки грати на боці Росії, щоб хоч якось компенсувати глобальні економічні збитки Кремля від втрати сербського енергоринку.\n\nОтже, зовнішня політика Росії в Європі знову зазнає чергової поразки. Ймовірність ескалації конфлікту навколо Косова, який міг бути дуже вигідний Кремлю, поступово знижується, а втрата енергоринку в Сербії та на Балканах загалом, схоже, стає невідворотною. Як тільки цієї зими європейські країни налагодять альтернативні потоки постачань нафти, газу і вугілля, повернення до російських джерел енергоносіїв уже не буде. Тому навіть такі традиційні союзники Російської Федерації, як Сербія, поступово переходять у статус так званих нейтральних країн, які ще не підтримують Україну, але вже і не підтримують Росію, чим прискорюють міжнародну ізоляцію путінського режиму.",
    "Вучич – на питання, чому Сербія не вводить санкції проти Росії: А чому не проти Словенії?": "Президент Сербії Александар Вучич заявив, що не може пояснити своєму народу, чому проти Росії треба запроваджувати санкції, пише сербський сайт Новости.\n\nЧитайте нас в Telegram: тільки важливі та перевірені новини\n\nВідповідаючи на запитання словенського журналіста про відмову від приєднання до санкцій проти Росії, Вучич сказав у суботу, що Росія не порушувала територіальну цілісність Сербії, на відміну від Словенії, яка визнала незалежність Косова.\n\n\"Як я можу пояснити людям, що ми вводимо санкції проти Росії, а не Словенії? Росія не порушила територіальну цілісність Сербії, а Словенія порушила. Тоді чому б не запровадити санкції проти Словенії? Я взяв приклад Словенії, яка є дружньою для нас країною, але це стосується і Франції, Америки\", – сказав Вучич.\n\nУ червні Вучич заявив, що Сербія засудила вторгнення Росії в Україну, але країна \"в дуже складній ситуації\" з погляду енергозабезпечення і також має традиційні \"особливі зв'язки\" з Росією.\n\nУ квітні 42% сербів назвали невиправданим напад РФ на Україну, 35% – виправданим.\n\nТого самого місяця тисячі сербів вийшли у Белграді підтримати Росію, Путіна та вторгнення в Україну.\n\n7 червня США закликали Сербію узгоджувати свою зовнішню політику з рештою Європи, якщо вона хоче до ЄС.\n\nАндрій Водяний\n\nЯкщо Ви помітили орфографічну помилку, виділіть її мишкою і натисніть Ctrl+Enter.",
    "Жодних шансів, що ми пустимо Косово в ООН – президент Сербії": "Президент Сербії Александар Вучич заявив, що немає жодних шансів, що Белград погодиться на те, щоб Косово стало частиною ООН.\n\nПро це пише Euractiv, повідомляє \"Європейська правда\".\n\nВучич перебуває в Нью-Йорку і візьме участь у 77-й сесії Генасамблеї ООН.\n\nВін заявив, що Сербія зіткнеться з проблемами незалежно від того, прийме вона членство Косова в ООН чи ні. \"Якщо ми приймемо, ви ніколи не зможете вийти з ООН. Якщо ми цього не приймемо, ми будемо ізольовані. Усе має свої наслідки\", – сказав Вучич.\n\nВін додав, що йому запропонували документ, який він відмовився прийняти під час візиту Мірослава Лайчака, спеціального представника ЄС у діалозі між Белградом і Приштиною, і що він не може сказати, чи новина про німецько-французьку пропозицію щодо нової структури діалогу була точною.\n\nНімецько-французька пропозиція щодо нових переговорних рамок, опублікована в албанських ЗМІ, передбачає, що у 2023 році, через десять років після підписання Брюссельської угоди, Белград і Приштина повинні підписати нову нормалізаційну угоду, за якою Сербія \"де-факто визнає реальність незалежного Косова\", не визнаючи його формально.\n\nПізніше, гіпотетично через 10 років, коли ЄС може бути готовий розширитися і впустити Західні Балкани, буде досягнуто угоду про взаємне визнання як передумову для приєднання Косова та Сербії до Союзу.\n\nРаніше Вучич знову висловив готовність Сербії захищати косовських сербів, хоча й наголосив, що не хоче силового вирішення косовського питання.\n\nНагадаємо, останнє найсерйозніше загострення між Сербією та Косовом вдалося вирішити мирно - Белград почав визнавати для в'їзду посвідчення особи, видані Косовом, після того, як понад 10 років для в'їзду у Сербію від косоварів вимагали отримувати спеціальні документи.\n\nСвоєю чергою косовська влада відмовилась від дзеркального наміру видавати косовські документи для власників сербських паспортів, що в'їжджають до Косова.\n\nЄвроПравда детально розповідала про ситуацію у статті Балкани уникли війни: хто виграв і хто програв від компромісу Сербії та Косова.",
    "Сербія закупить турецькі ударні БПЛА “Bayraktar”": "Реджеп Тайіп Ердоган та Олександр Вучич на пресконференції у Сербії. Вересень 2022. Сербія. Фото: ЗМІ Сербії\n\nСербія закупить турецькі ударні БПЛА “Bayraktar”\n\nСербія планує придбати турецькі літальні апарати “Bayraktar” вартістю кількасот мільйонів євро. Перші безпілотники Белград розраховує отримати вже наступного року.\n\nПро це заявив президент Сербії Олександр Вучич на спільній пресконференції зі своїм турецьким колегою Реджепом Ердоганом. Зустріч політиків відбулася у Белграді.\n\nТакож заступник прем’єр-міністра та міністр оборони Сербії провели бесіду з міністром національної оборони Турецької Республіки.\n\nПредставники Туреччини та Сербії заявили, що зацікавлені у покращенні співробітництва у військово-освітній та військово-промисловій сфері.\n\nХулусі Акар та Небойша Стефанович на зустрічі у Сербії. Вересень 2022. Сербія. Фото: ЗМІ Сербії\n\nКерівництво Сербії ухвалило рішення придбати БЛА “Bayraktar” ще на початку квітня цього року.\n\nТоді, підбиваючи підсумки навчань “Вогненний щит”, президент Сербії заявив, що попросив свого турецького колегу про постачання цього типу озброєнь поза чергою та отримав відповідну обіцянку.\n\nУдарний безпілотник “Bayraktar TB2” на виставці MSPO 2022. Вересень 2022. Польща. Фото: @CsbMark\n\nВперше Олександр Вучич офіційно заявив про можливість закупівлі безпілотних літальних апаратів турецького виробництва 5 жовтня 2020 року.\n\nПід час виступу перед журналістами у Белграді Олександр Вучич високо оцінив якості БПЛА “Bayraktar” та зазначив, що Сербія зацікавлена ​​у закупівлі таких безпілотних апаратів.\n\nРаніше, 4 липня 2020 року, Збройні сили Сербії прийняли 6 нових розвідувально-ударних безпілотних літальних апаратів CH-92A китайського виробництва.\n\nБезпілотник CH-92A. Фото: Міноборони Сербії\n\nКитайські ударні безпілотники CH-92A розроблені китайською Академією аерокосмічної аеродинаміки (Academy of Aerospace Aerodynamics).\n\nРазом з безпілотниками Сербія придбала для них 18 керованих ракет з лазерним напівактивним наведенням FT-8C китайського виробництва, причому на презентації Олександр Вучич заявив про намір закупити додаткові ракети.\n\nРакета FT-8C для безпілотника CH-92A Сербії. Фото: Міноборони Сербії\n\nСербія стала першим відомим замовником цього безпілотника, підписавши у 2018 році угоду про його закупівлю з китайським виробником. У цьому ж контракті сторони домовилися, що Китай сприятиме розробці сербського безпілотника “Пегас”.\n\n“Мілітарний” працює завдяки постійній підтримці Спільноти\n\nСтавай патроном на Patreon від $1\n\nБудь спонсором на Youtube від 70 грн\n\nНавіть донат в 30 грн (ціна 1 кави) допоможе нам працювати далі:\n\nPayPal - [email protected]\n\nПриватбанк 4149 6293 1808 2567\n\nmonobank 4441 1144 4179 6255\n\nБудь з “Мілітарним” на всіх платформах\n\nTwitter || Telegram || Facebook || Youtube",
    "У Сербії засудили найманця, який воював на боці РФ в Україні": "Суд у Сербії в п’ятницю визнав 31-річного Владо Станича винним у найманстві через участь у війні в Україні на боці РФ та присудив йому один рік ув’язнення.\n\nПро це повідомляє \"Європейська правда\" з посиланням на сербську службу \"Радіо Свобода\".\n\nЗа даними слідства, в березні 2015 року Станич долучився до так званого \"гусарського полку\", який воював у складі так званої \"ДНР\". Серб був в окупованому Сніжному, де стояв на блокпосту у формі бойовиків.\n\nУ липні 2022 року Станича затримали в аеропорту Белграда. Він зізнався у скоєнні злочину. Через каяття суддя виніс найменший вирок за статтею про найманство – один рік позбавлення волі з конфіскацією закордонного паспорта.\n\nВодночас Станича відпустили з-під варти просто в залі суду – вирок він відбуде пізніше.\n\nУ коментарі \"Радіо Свобода\" чоловік сказав, що очікував на умовний термін ув’язнення, і визнав, що не шкодує про участь у війні в Україні на російському боці.\n\n\"Я – сербський волонтер. Я з великою честю й гордістю захищав російських братів. Навіть якби мене засудили до ста років в’язниці, я б не шкодував\", – сказав Станич.\n\nВІДЕО ДНЯ\n\nЗа оцінками посольства України в Сербії, станом на грудень 2018 року понад 300 сербів вирушили до України для участі у війні на боці бойовиків. 32 із них у Сербії засудили, причому в більшості випадків ішлося про мінімальні покарання.\n\nКрім того, частина засуджених сербів навіть після вироку знову їхали в Україну воювати на російському боці.",
    "Сербія та Косово ввели нові правила перетину кордону": "Після 11 років суперечності з посвідками особи, Белград та Приштина уніфікували процедуру, завдяки домовленостям, які вдалось досягти за посередництва Євросоюзу.\n\nВидання “Балканський оглядач” пише, що раніше косоварам на сербському кордоні видавали інші, сербські в’їзні/виїзні документи, які мали замінювати косовські. Після 11 років такої практики Белград скасував цю процедуру після домовленостей, досягнутих з Приштиною за посередництва Євросоюзу.\n\nВодночас косовська влада теж скасувала заплановану видачу документів для власників сербських паспортів, що в’їжджають до Косова.\n\nЗапровадження цієї процедури мало розпочатися з 1 серпня, але 31 липня на півночі Косово були споруджені барикади для блокування доріг, що ведуть до пунктів пропуску Яринє та Брняк, щоб перешкодити косовській владі у виконанні ухваленого ними рішення.\n\nТоді Косово відклало це рішення на 30 днів, а 27 серпня, після переговорів за участі європейських та американських посередників, скасувало. Таким чином, було досягнуто згоди щодо посвідчень особи, але до ще одного рішення уряду Косова не було досягнуто згоди.\n\nЗ 1 вересня Косово почало процес перереєстрації автомобілів із сербськими номерами, прив’язаними до назв міст, на номери Республіки Косово, RKS. Цей процес має тривати два місяці, і Європейський Союз та США очікують, що компромісне рішення буде знайдене і з цього питання.\n\nДля офіційного Белграда, як заявив директор Управління у справах Косова і Метохії уряду Сербії, прийнятним рішенням було б запровадження так званих нейтральних номерів, від чого Косово відмовляється.\n\nВодночас сербські медіа повідомляють про бойкот, який серби оголосили перереєстрації автомобільних номерів.\n\nРаніше повідомлялося, що на півночі Косово місцеві серби почали зводити барикади, протестуючи проти рішення Приштини (столиця частково визнаної Республіки Косово) щодо перереєстрації транспортних засобів і ідентифікаційних карток. Тим часом президент Сербії заявляє, що армія Косово нібито планує напасти на його країну.\n\nТакож слідкуйте за “Прямим” у Facebook, Twitter, Telegram та Instagram.",
    "Сербія - Швеція 4:1: огляд матчу Ліги націй ВІДЕО": "",
    "Україна очікує від Сербії більш чіткої позиції щодо ставлення до агресії Росії": "Київ очікує від Сербії більш чіткої позиції щодо засудження агресії Росії. Про це на зустрічі з сербськими журналістами заявив речник Міністерства закордонних справ Олег Ніколенко.\n\nВін додав, що також розповів сербським медійникам про війну Росії проти України, про допомогу партнерів задля відновлення миру на українській землі та боротьбу з російською пропагандою, а також подякував за гуманітарну допомогу українським громадянам з боку сербського уряду.\n\n«Підкреслив, що в Україні розраховують на більш чітку позицію Сербії як кандидата на членство в Європейському Союзі щодо засудження російської агресії та приєднання до санкцій ЄС. Простір для маневрів Москви в контексті її гібридної війни проти Європи має бути закритий», — повідомив він.\n\nСербія від самого початку повномасштабної війни в Україні підтримувала кремлівську владу і була однією з тих країн, які виступали проти введення економічних санкцій з боку ЄС.\n\nRelated video\n\nВтім президент Сербії Александар Вучич нещодавно заявив, що Белград готовий відмовитися від російських енергоносіїв і знайти їм заміну в інших країнах.",
    "У Сербії з іконами і прапорами РФ виступали проти проведення Європрайду": "Тисячі релігійних і правих демонстрантів пройшли маршем столицею Сербії в неділю, закликаючи владу заборонити Європрайд на наступні вихідні, який відбудеться, незважаючи на те, що уряд його скасував.\n\nПро це йдеться у публікації Euractiv, пише \"Європейська правда\".\n\nСеред протестувальників, які несли величезний сербський прапор, були групи, які також вигукували гасла на підтримку Росії, а також націоналістичні та ультраправі гасла. Багато хто розмахував російськими прапорами, демонструючи підтримку Москві.\n\n\"Вони хочуть осквернити святість шлюбу і сім'ї і нав'язати неприродний союз замість шлюбу\", - заявив глава Сербської православної церкви патріарх Порфирій.\n\nВін сказав демонстрантам, що Європрайд загрожує традиційним сімейним цінностям.\n\nToday in Belgrade, another Orthodox procession ☦️ for the salvation of Serbia 🇷🇸 and the preservation of traditional family values. pic.twitter.com/QmQu6fRyuh — Based Serbia (@SerbiaBased) September 11, 2022\n\nВІДЕО ДНЯ\n\nКолона пропутінських байкерів \"Нічні вовки\", які підтримують вторгнення Росії в Україну, проїхала на підтримку маршу, що пройшов до собору Святого Савви в Белграді.\n\nЩороку Європрайд відбувається в іншому європейському місті, а 2022 року організатори обрали Белград. Але після обурення правих Вучич заборонив захід, звинувативши у цьому \"значну кризу в Косові\".\n\nПроте організатори повідомили, що захід все одно відбудеться, незважаючи на заборону.\n\nУ суботу Вучич сказав, що на адресу маршу надходили погрози, і поліція ухвалить рішення, чи варто його припиняти.\n\nУ Сербії гомосексуалізм легальний, але одностатеві шлюби заборонені, і активісти кажуть, що ЛГБТ-люди стикаються з ворожістю та дискримінацією. Крім того, риторика політиків і церковних лідерів є дискримінаційною.",
    "Вучич нагородив Орбана найвищою державною відзнакою Сербії": "Сербський президент Александар Вучич під час візиту прем’єр-міністра Угорщини Віктора Орбана в п’ятницю вручив йому найвищу державну нагороду – \"Орден Республіки Сербія\".\n\nПро це повідомляє \"Європейська правда\" з посиланням на Novosti.\n\nЦеремонія нагородження відбулася в будівлі генерального секретаріату президента Сербії. Орден Орбану вручили \"за виняткові заслуги в розвитку й зміцненні мирної співпраці та дружніх відносин між двома країнами\".\n\n\"Це найвища відзнака, яку вручає президент Сербії. Ми вручаємо її великому другу сербського народу. Ми вдячні особисто вам за підтримку, яку ви відкрито й недвозначно надаєте Сербії. Будьте певні, що наші громадяни справді цінують таких друзів і сусідів\", – сказав Вучич.\n\nФото: Instagram Александара Вучича\n\nСеред конкретних заслуг Орбана сербський президент згадав допомогу Будапешта з постачанням природного газу.\n\n\"Для мене честь мати можливість отримати Орден Республіки Сербія від вас. Нагороди рідко вручають людям, які ще перебувають на посаді. Для мене це заохочення, і я усвідомлюю, що отримав нагороду не за те, що вже зробив, а за те, що ще належить зробити\", – сказав своєю чергою угорський прем’єр.\n\nПід час спільної пресконференції глави Сербії та Угорщини заявили про намір \"спільно захищати південні двері Європи\" та розкритикували санкції Заходу проти Росії, назвавши їх діями \"карлика проти гіганта\".\n\nКрім того, Орбан прокоментував резолюцію Європейського парламенту, яка проголосила, що Угорщина більше не є демократичною державою – назвав її \"жартом\" і \"лівацьким памфлетом\" (тому що в Європарламенті владу нібито захопили ліві).\n\nЧитайте також: Угорщина більше не демократія. Але чи матиме це наслідки для Орбана?",
    "Сербський президент виключив визнання Косово": "Таку заяву він зробив під час зустрічі зі спеціальним представником ЄС з діалогу між Белградом і Приштиною та іншими регіональними питаннями Західних Балкан Мирославом Лайчаком.\n\nВажливо Не порушували нашу територіальну цільність: Вучич дав дивне пояснення щодо санкцій проти росії\n\nКрім того, на зустрічі були присутні радники із зовнішньої політики і політики безпеки Франції та Німеччини. Вучич зазначив, що представники ЄС, Німеччини та Франції завжди готові до компромісних рішень.\n\nГоворіть про майбутнє Сербії, і визнання Косово не буде,\n\n– написав він за підсумками зустрічі.\n\n\n\nПрезидент Сербії під час зустрічі / Фото з інстараму Александра Вучича\n\nЩо варто знати про Косово та її конфлікт із Сербією\n\nКосово — це район у Сербії, населений албанцями. У 1991 році в окрузі проголосили незалежність. Влада тодішньої Югославії ввела на територію Косова силові загони. Спочатку це була спецоперація, проте у 1998 році в регіоні почалися етнічні чистки — серби знищували албанців. Через це в 1999 році НАТО бомбардувало великі сербські міста, зокрема столицю Белград. Після цього з Косова вивели війська, а регіон перейшов під контроль миротворців ООН.\n\nУ 2008 році парламент Косова оголосив про повну незалежність від Сербії, яка цю незалежність так і не визнала. Сьогодні, за Конституцією Сербії, Косово є її частиною і називається Автономний край Косово і Метохія. Де-факто регіон не контролюється Белградом і не підпорядковується Сербії. Країну визнали майже 100 держав світу. Сербія не визнає незалежність Косова, як і Україна.\n\nЯк ледь не вибухнув новий конфлікт\n\nНаприкінці липня у регіоні міг розгорітися новий конфлікт. Річ у тім, що Сербія вже давно не пускає до країни авто з номерами Косово. До такого ж кроку вирішили вдатися і у Косово, однак сербам це не сподобалося і вони заговорили про порушення своїх прав.\n\nВже 31 липня на кордоні почали лунати постріли, а в провінціях Косово, які межують з Сербією, пролунали сирени. Президент Сербії Александр Вучич попереджав, що його країна не планує капітулювати.\n\n27 серпня Сербія і Косово змогли досягти домовленостей щодо номерних знаків та документів на в'їзд-виїзд. Водночас Сербія була готова піти на поступки владі Косово, але вимагала гарантій від ЄС.\n\nЩо ледь не спричинило війну Сербії та Косово: дивіться відео",
    "Глава МВС Сербії наїхав на колегу, яка розкритикувала Лаврова": "Міністр внутрішніх справ Сербії Александар Вулін у середу розкритикував свою колегу, міністерку енергетики Зорану Михайлович, яка заявила, що твердження глави МЗС Росії Сєрґєя Лаврова ускладнюють становище Белграда.\n\nПро це повідомляє \"Європейська правда\".\n\nВ інтерв'ю агенції Beta Михайлович згадала твердження Лаврова про те, що неприєднання Сербії до санкцій проти ЄС означає підтримку нею повномасштабного вторгнення в Україну, і назвала їх недружніми й такими, що ще більше ускладнюють позицію Сербії.\n\n\"У нинішніх геополітичних умовах усі хочуть, щоб Сербія була на їхньому боці, але Сербія ні на чиєму боці\", – заявила Михайлович, яка в уряді також обіймає посаду заступника прем’єр-міністра.\n\n\"Росія захищає свої інтереси, а я захищаю інтереси Сербії. Вони вважають, шо Сербія може бути полігоном для різних конфронтацій, а я думаю, що не може\", – додала міністерка.\n\nУ відповідь глава сербського МВС Александар Вулін заявив, що \"брехня про главу МЗС Росії все повторюється і повторюється\".\n\n\"Сєрґєй Лавров – друг Сербії, але цей гріх йому не прощають деякі міністри, чи, як сьогодні модного говорити, міністерки\", – цитує Вуліна сайт міністерства внутрішніх справ Сербії.\n\nНа його думку, у словах Лаврова нема нічого, що б ображало Сербію, тоді як \"друзі міністерки (на Заході) вимагають, щоб Сербія визнала так зване Косово, відмовилася від Республіки Сербської чи визнала геноцид у Сребрениці\".\n\n\"Але гнів міністерки спрямований лише на друзів Сербії\", – заявив Вулін.\n\nЯк повідомлялося, Україна розраховує на більш чітку позицію Сербії як кандидата на членство в ЄС щодо засудження російської агресії та приєднання до санкцій Євросоюзу.",
    "Малі Сербія — баскетболістки побилися після поразки — відео": "Скандал на чемпіонаті світу. Баскетболістки збірної Малі побилися між собою після поразки — відео 26 вересня, 15:09 Сам матч завершився перемогою збірної Сербії з рахунком 81:68 (Фото:FIBA Women’s Basketball World Cup via Twitter)\n\nБаскетболістки збірної Малі побилися між собою після поразки від національної команди Сербії у матчі групового раунду чемпіонату світу.\n\n\n\nІнцидент стався, коли одна із представниць колективу з Балкан давала інтерв'ю журналістам.\n\nУ цей час за кілька метрів стосунки почали з'ясовувати баскетболістки збірної Малі Салімату Курума та Каміті Елізабет Дабу.\n\nВідео дня\n\nСутичка переросла в бійку, яку почали рознімати присутні. Причина конфлікту залишається невідомою.\n\nСам матч завершився перемогою збірної Сербії з рахунком 81:68. Збірна Малі втратила шанси на вихід до ¼ фіналу турніру.\n\nРаніше збірна Іспанії перемогла команду Франції у фіналі чоловічого Євробаскету-2022 та стала чемпіоном турніру.\n\nПриєднуйтесь до нас у соцмережах Facebook, Telegram та Instagram.",
    "Сербія, Албанія, Північна Македонія домовилися спільно пройти кризу в енергетиці і продовольстві": "Сербія, Албанія та Північна Македонія домовилися сформувати спільну комісію, щоб допомогти одна одній подолати загрозу нестачі енергії та продовольства цієї зими.\n\nПро це пише Reuters, повідомляє \"Європейська правда\"\n\nНа саміті ініціативи \"Відкриті Балкани\" в Белграді президент Сербії Александар Вучич і прем’єр-міністри Албанії та Північної Македонії Еді Рама та Дімітар Ковачевський домовилися створити орган, який допоможе трьом урядам ділитися надлишками енергії та продовольства.\n\n\"Все наше буде доступне Північній Македонії та Албанії і навпаки\", — сказав Вучич на пресконференції.\n\nСербія майже повністю залежить від імпорту російського газу та виробляє близько 70% потреб в електроенергії на своїх застарілих вугільних електростанціях.\n\nПівнічна Македонія покладається на викопне паливо та гідроенергію, а також залежить від імпорту електроенергії. Албанія виробляє більшу частину електроенергії на гідроелектростанціях.\n\nПрем'єр-міністр Албанії Еді Рама заявив, що три країни проситимуть ЄС допомогти їм пережити зиму.\n\n\"Найкращим сценарієм для Албанії було б пів мільярда євро додаткових витрат на безперервне постачання електроенергії. Я закликаю ЄС не повторювати ганебну поведінку під час пандемії COVID-19, коли країни Західних Балкан були змушені звернутися до Китаю, Росії та Туреччини\", — сказав він.",
    "В Сербії відбулася хода проти «пропаганди ЛГБТ»: присутні несли хоругви зі святими поруч із портретами Путіна": "Сербія від самого початку повномасштабної війни в Україні підтримує російську владу та «цінності», які намагається нав'язати світові Кремль. Часом це проявляється у досить незвичний спосіб. У неділю, 28 серпня, в Белграді відбулася хода проти «пропаганди ЛГБТ» та на підтримку традиційних цінностей у Сербії. Цікаво, що поряд з хоругвами, на яких були зображені святі, присутні несли портрети російського президента Владіміра Путіна. Про це повідомляє видання Vreme.\n\nЗа інформацією преси, ходу за «спасіння Сербії» спільно організували Сербська православна церква і клуб байкерів «Нічні вовки». Протест було приурочено до свята успіння пресвятої Богородиці.\n\nУчасники ходи пройшлися центром Белграда з плакатами, на яких виднілися написи «Захистити сім'ю» і «Тримайте руки подалі від наших дітей», хоругвами із зображенням святих, портретами російського диктатора Владіміра Путіна та сербського генерала Драголюба Михайловича (засудженого за воєнні злочини після Другої світової війни, але реабілітованого у Сербії).\n\nНапередодні президент Сербії Александар Вучич особисто відмінив Європрайд, який мав відбутися у Белграді з 12 по 18 вересня, а один із єпископів Сербської православної церкви заявив, що «якби мав зброю, то застосував би її проти учасників параду».\n\nRelated video\n\nРаніше повідомлялося, що у Держдумі РФ закликали «знову йти на Берлін» через ЛГБТ-прапор над Бундестагом.",
    "Теніс. Українець Орлов виграв турнір у Сербії": "Це другий титул Владислава в поточному сезоні.\n\nПірот (Сербія). Турніру Міжнародної федерації тенісу (ITF). Одиночний розряд. Фінал. 25 вересня.\n\nУкраїнець Владислав Орлов (на знімку) став переможцем.\n\nЯк повідомляє BTU, у вирішальному матчі, який тривав понад дві години, посіяний під 4-м номером 27-річний харків'янин виявився сильнішим за другу «ракетку» турніру Цезара Крету з Румунії – 6:1, 4:6, 6:3.\n\nПеремога в Піроті стала для Орлова другою цього сезону. В середині травня він переміг на аналогічному турнірі в Осієку (Хорватія).\n\nЗагалом на рахунку українця вже шість одиночних титулів ITF.\n\n«Голос України».\n\nФото ФТУ.",
    "Жіночий ЧС: Сербія переграла Японію, поразка Франції": "Кожен день по одному матчу та всі ігри плейоф наживо на XSPORT",
    "Дмитро Кулеба зустрівся з міністром закордонних справ Республіки Сербія Ніколою Селаковичем": "Дмитро Кулеба: «Під час нашої зустрічі міністр закордонних справ Нікола Селакович підтвердив підтримку Сербією територіальної цілісності України. Я закликав Белград узгодити свою політику щодо війни Росії проти України з політикою ЄС. Я також подякував Сербії за те, що вона прийняла українців, які втекли від війни».",
    "Тисячі росіян виїхали до Вірменії, Білорусі, Грузії, Сербії, Казахстану і Монголії: що зробить Казахстан": "Казахстан заявляє, що не видаватиме дозвіл на постійне проживання російським громадянам без дозволу Москви, оскільки велика кількість росіян хоче виїхати після оголошення Кремлем про часткову військову мобілізацію.\n\nПро це інформує RFE/RL, пише Dailylviv.com.\n\n22 вересня спікер парламенту Маулен Ашимбаєв заявив журналістам в Астані, що правоохоронні та міграційні органи центральноазіатської держави працюють відповідно до закону, розглядаючи заявки іноземних громадян, у тому числі росіян, на отримання постійного місця проживання в країні.\n\n«Наші офіційні установи не будуть видавати посвідки на проживання особам, які не нададуть документів, які підтверджують, що країни їхнього громадянства не заперечують проти їх переїзду до Казахстану», - сказав Ашимбаєв.\n\n«Загалом державні органи знають про ситуацію (щодо різкого збільшення кількості громадян Росії, які в’їжджають в країну). Ми ведемо переговори з цього приводу».\n\nПісля того, як 21 вересня президент Росії владімір путін оголосив часткову військову мобілізацію, тисячі росіян виїхали до країн, куди росіяни можуть в'їхати без віз, таких як Вірменія, Білорусь, Грузія, Сербія, Казахстан і Монголія.\n\nРосія планує втратити вбитими 300 тисяч військовослужбовців\n\nПутін привів війну до будинку кожного росіянина\n\nПеред записом телепромови путіна троє високопосадовців попросилися у відставку\n\nпутін розкаже, кому не виїхати з росії\n\nУ США заявили, що путін, ймовірно, оголосить загальну мобілізацію\n\nБермудський трикутник: секретар РНБО відреагував на мобілізацію на Росії\n\nТермінові та важливі повідомлення читайте на каналі DailyLviv.com в Telegram.",
    "Кулеба закликав Сербію синхронізувати політику щодо Росії з Євросоюзом": "Міністр закордонних справ України Дмитро Кулеба зустрівся із сербським колегою Ніколою Селаковичем – про це він повідомив 21 вересня.\n\nЗа словами Кулеби, під час зустрічі Селакович підтвердив підтримку Сербією територіальної цілісності України.\n\n«Я закликав Белград синхронізувати свою політику щодо війни Росії проти України з політикою Євросоюзу. Я також подякував Сербії за прийому українців, які тікали від війни», – заявив голова МЗС.\n\nДипломатичне відомство Сербії не коментувало зустріч.\n\nСербія з 2012 року є кандидатом на вступ до Європейського Союзу. Водночас країна підтримує відносини з Росією.\n\nЧитайте також: У «Слузі народу» пояснили, чому Україна не визнає незалежність Косова\n\nУ червні президент Сербії Александар Вучич не став запроваджувати санкції проти Москви через масштабну російську агресію проти України. Більшість громадян Сербії, згідно з результатами парламентських виборів й останніми опитуваннями, підтримують проросійську політику голови держави.",
    "Сербія спростувала домовленість з Росією про екстрадицію екс-генерала СБУ": "Сербія не домовлялася з Росією про видачу колишнього генерала Служби безпеки України Андрія Наумова, якому нібито запропонували притулок в обмін на свідчення проти президента Володимира Зеленського.\n\nПро це повідомляє РБК-Україна з посиланням на Міністерство внутрішніх справ Сербії.\n\nЗа його словами, у міру наближення терміну формування уряду щодо нього посилилася \"кампанія брехні і нападок\".\n\n\"Так, було оголошено, що я організую екстрадицію до Росії заарештованого громадянина України, колишнього генерала української розвідки Андрія Наумова. Це дурна брехня\", - зазначив міністр внутрішніх справ Сербії Олександр Вулін.\n\nВін уточнив, що для того, щоб Наумова екстрадували в Росію, розгляд щодо нього має бути проведено в Росії, і Москва мала запросити його екстрадицію.\n\n\"Я не знаю, чи є справа проти Наумова в Росії, але знаю, що Росія не запитувала його екстрадицію\", - додав міністр.",
    "Історична Свобода | 270 років тому: Нова Сербія і Слов’яносербія на українських землях АБО": "У 1752 році на території теперішньої Кіровоградської області почали селитися переселенці з Балкан. Відтак постала Нова Сербія. А наступного року на території теперішньої Луганщини виникло ще одне схоже утворення – Слов’яносербія",
    "путін зустрівся з лідером боснійських сербів та похвалив Сербію": "КИЇВ. 21 вересня. УНН. Лідер боснійських сербів Мілорад Додік зустрівся з путіним у Москві, за кілька днів після того, як він підтримав агресію Москви проти України, повідомляють російські та сербські ЗМІ, передає УНН.\n\nДеталі\n\nПід час рідкісного візиту до Москви політика з Європи російський диктатор високо оцінив стратегічне партнерство своєї країни з Сербією.\n\nВізит відбувся на тлі неодноразових попереджень Європейського Союзу про те, що Сербія має привести свою зовнішню політику у відповідність до блоку, якщо вона справді хоче стати його членом. Сербія - єдина країна, яка прагне членства в ЄС, але відмовилася приєднатися до західних санкцій проти росії.\n\nДодік часто зустрічався з путіним, особливо напередодні виборів, коли він хоче показати вкрай проросійському електорату боснійських сербів, що він має підтримку путіна. Востаннє Додік зустрічався з путіним у червні.\n\nУ Боснії 2 жовтня відбудуться загальні вибори, на яких Додік балотується на пост президента боснійських сербів.\n\n\"Наближаються вибори, і я бажаю вам успіху, — сказав путін, згідно зі стенограмою розмови, опублікованою боснійськими ЗМІ. — Наші відносини будуть зміцнюватися, що дозволить нам і надалі розвивати плідну та взаємовигідну співпрацю\".\n\nНапередодні візиту до Москви Додік дав інтерв'ю російській інформаційній агенції ТАРС, в якій повторив свої сепаратистські погляди, але додав, що підтримує вторгнення росії до України.\n\n\"Протягом багатьох років Захід ніяк не реагував на винищення російського населення в Україні, на Донбасі щодня відбувалися вбивства та вибухи, - заявив Додік в інтерв'ю. - Все це було ясно, і росія була змушена вжити заходів у відповідь\".\n\nпутін також направив у вівторок окреме послання Сербії та її президенту-популісту Олександру Вучичу.\n\n\"росію та Сербію пов'язує стратегічне партнерство, - сказав путін, повідомляють сербські ЗМІ. - Я регулярно спілкуюся з президентом Вучичем під час особистих зустрічей та телефонних розмов із ключових питань подальшого розвитку співпраці\".\n\nХоча Сербія офіційно прагне членства в ЄС, за 10 років автократичного правління Вучича Сербія ще більше зблизилася з росією за Путіна.",
    "НАТО «готове діяти» в разі загострення в Косово – заступник командувача миротворчої місії": "Північноатлантичний Альянс «готовий діяти» і навіть збільшити кількість військ, якщо виникнуть проблеми на тлі протистояння з ліцензуванням транспортних засобів між Косово та Сербією, заявив заступник командувача миротворчою місією НАТО в Косово бригадний генерал Лука Піперні.\n\n«Ми пильні та готові діяти… якщо у нас буде зростання напруженості, але ми також маємо резервні сили, які ми можемо залучити в короткий термін», – заявив Піперні, спілкуючись із журналістами в штабі Косовських сил (KFOR) у столиці Приштині.\n\nВін назвав поточну ситуацію спокійною, але напруженою, і не став виключати ризик нових заворушень або насильства на півночі Косово, населеній переважно сербами, оскільки встановлений для нових правил ліцензування авто дедлайн наближається.\n\nЧитайте також: У Белграді 64 людей затримали під час акції ЛГБТ+\n\n«Якщо ситуація погіршиться, ми готові втрутитися, ми готові бути посередині між протестувальниками та безпековими службами. У нас достатньо сил, щоб впоратися з ситуацією... З такою кількістю військ ми можемо покласти край будь-якому зростанню напруженості», – сказав генерал.\n\nПитання реєстрації транспортних засобів і відмова поважати взаємні документи, що засвідчують особу, давно створюють практичні проблеми, зокрема, на півночі Косово, де етнічні серби становлять більшість.\n\nМинулого тижня в деяких медіа поширився текст, який, за деякими оцінками, містив «нові рамки» для переговорів за посередництва Євросоюзу щодо нормалізації відносин між Сербією та Косово.\n\n19 вересня президент Сербії Александар Вучич заявив, що відхилив спробу представника ЄС надати йому документ, і припустив, що його країна стикається з проблемами незалежно від того, чи «прийме» вона членство Косова в ООН.\n\nЧитайте також: Саміт в Белграді – лідери балканських країн виступають за розширення співпраці\n\nУряд Косово встановив дату 31 жовтня для запровадження «взаємних» вимог щодо місцевої реєстрації транспортних засобів, які перетинають косовсько-сербський кордон, подібних до тих, які вже вимагає влада Сербії.\n\nНевизнання особистих документів й номерних знаків в минулому кілька разів призводило до непорозумінь й блокади кордону, який Сербія називає адміністративною лінією. Косовський уряд повідомив, що після 1 вересня не пропускатиме на територію Косова машини з сербськими номерними знаками.\n\nУ Косові живуть приблизно два мільйони людей, в тому числі 120 тисяч сербів.",
    "Олена Зеленська провела відеорозмови з дружинами глав держав та урядів Бельгії, Австрії, Північної Македонії, Іспанії та Сербії — Офіційне інтернет-представництво Президента України": "Перша леді України Олена Зеленська продовжує відеорозмови з представницями різних країн, які долучилися до цьогорічного Саміту перших леді та джентльменів. Протягом останнього тижня вона поспілкувалася з дружинами глав держав та урядів Бельгії, Австрії, Північної Македонії, Іспанії та Сербії.\n\nМета цих розмов – закріпити й поглибити співпрацю між країнами у гуманітарній, культурній, освітній та соціальній сферах, а також у сфері ментального та фізичного здоров’я.\n\n«Як і на Саміті, в центрі наших розмов – люди. Ми говоримо про ті проекти для людей, які вже вдалося запустити, та про ті, які хотіли б реалізувати. Об'єднавши наші зусилля, ми зможемо відновити людський капітал України та засвоїти уроки, які допоможуть долати можливі майбутні світові кризи», – зазначила дружина Президента України.\n\nТак, у розмові з дружиною Прем’єр-міністра Бельгії Аннік Пендерс Олена Зеленська подякувала за те, що Бельгія однією з перших надала Україні військову допомогу, підтримала в гуманітарному та фінансовому плані, а також прихистила понад 50 тисяч українців, які через російську агресію вимушено покинули свої домівки. Крім того, Бельгія прийняла на лікування та реабілітацію 17 українських важкопоранених військових і готова й далі сприяти в цьому питанні.\n\nУ розмові з дружиною Глави Уряду Іспанії Марією Бегоньєю Гомес Фернандес перша леді України відзначила, що високо цінує зусилля уряду цієї країни зі створення сприятливих умов для українців, передусім можливостей для продовження навчання дітей і пошуку роботи для їхніх матерів, а також за швидку організацію мовних курсів для дітей і для дорослих з метою їх швидкої адаптації. Зараз в Іспанії проживає загалом близько 260 тисяч громадян України, з них 138 тисяч отримали тимчасовий захист.\n\nПід час спілкування з першою леді Північної Македонії Елізабетою Гьоргієвською Олена Зеленська подякувала їй за гуманітарну допомогу та прихисток понад 3 тисяч українських тимчасових переселенців. Крім того, Північна Македонія передала Україні майже 270 тонн гуманітарної допомоги (продукти, одяг, ліки, засоби гігієни тощо).\n\nУ розмові з дружиною Федерального президента Республіки Австрія Доріс Шмідауер, Олена Зеленська висловила подяку за те, що Австрія виявляє солідарність з українцями та продовжує надавати їм підтримку. Згідно з офіційними даними, Австрія прийняла на проживання близько 80 тисяч українців, з яких 28,5 тисячі – особи віком до 18 років. Крім того, перша леді України запропонувала Доріс Шмідауер стати патронесою книжкового проекту «Історії кращого часу» в Австрії. Проект передбачає випуск та начитку книг українських авторів українською, німецькою та нідерландською мовами. Їх поширюватимуть у Німеччині, Австрії, Бельгії та Нідерландах. Цікавинкою проекту стане можливість самостійно начитати книгу. За задумом організаторів, ініціатива допоможе дітям подолати сум, інтегруватися в середовище країни перебування та зберігати звʼязок із рідними, які залишилися вдома.\n\nПоспілкувавшись із першою леді Сербії Тамарою Вучич, дружина Президента України подякувала за допомогу, яку Сербія надає українським тимчасовим переселенцям, а також спільні спортивні табори для дітей. Зі свого боку Тамара Вучич повідомила, що Республіка Сербія хоче підтримати ініціативу Олени Зеленської із закупівлі автомобілів швидкої допомоги та передасть Україні два такі реанімобілі.\n\nНагадаємо, минулого тижня перша леді України провела розмови з дружиною Президента Європейської ради Амелі Дербаудренгієн, першою леді Латвійської Республіки Андрою Левіте, першою леді Белізу Россаною Марією Брісеньо та дружиною Президента Ісландії Елізою Рейд.\n\nДругий Саміт перших леді та джентльменів відбувся в Києві 23 липня у змішаному форматі: частина учасників долучилася за допомогою телемостів із Варшави, Брюсселя, Вашингтона та Лондона. Головна студія була розміщена в Києві, на території Національного заповідника «Софія Київська». До заходу долучилися 23 перші леді та майже 50 всесвітньо відомих спікерів. Саміт висвітлювався в понад 20 країнах світу. Захід був присвячений повоєнній відбудові України, а саме: відновленню її людського капіталу. Одним з головних завдань Саміту був збір коштів на автомобілі швидкої медичної допомоги типу С. На сьогодні вдалося зібрати понад $5,9 мільйона.",
    "Україна програла збірній Сербії на старті волейбольного ЧС-2022": "Прикрою поразкою від збірної Сербії розпочала свій турнірний шлях на чемпіонаті світу-2022 з волейболу національна команда України.\n\nПро це повідомляє РБК-Україна з посиланням на результат поєдинку .\n\nЧемпіонат світу, група A\n\nУкраїна – Сербія – 0:3 (26:28, 21:25, 20:25)\n\nГойдалки на паркеті в першому сеті цілком могли завершитися на користь українців. \"Синьо-жовті\" вели 23:20, але дотиснути балканців не змогли. Спершу рахунок став рівним (24:24), а потім суперник здобув необхідну перевагу на два пункти (28:26).\n\nТакий фініш партії, вочевидь, підкосив упевненість збірної України. У другому сеті національна команда лише постійно наздоганяла Сербію, але опонент щоразу тримався з гандикапом 3-5 очок і закріпив перевагу в рахунку за сетами.\n\nУ третій же партії боротьби побільшало, а ближче до завершення Україна навіть змогла нав'язати сербам конкуренцію (18:18). Проте, розвинути цей локальний успіх підопічні Угіса Крастіньша не змогли та програли ендшпіль сету.\n\nНайрезультативнішими в складі збірної України стали Олег Плотницький (17 очок) і Василь Тупчій (9 пунктів). Ще 6 атакувальних балів набрав Юрій Семенюк.\n\nВ іншому матчі квартету збірна Тунісу впевнено розібралася з Пуерто-Ріко (3:0). Саме африканці стануть суперником збірної України в 2-му турі. Поєдинок відбудеться 29 серпня.",
    "Визначилися всі учасники основного раунду Ліги чемпіонів ФІБА": "Завершився кваліфікаційний турнір чоловічої баскетбольної Ліги чемпіонів.\n\nЗа підсумками третього туру відбору учасниками групового раунду стали іспанська «Унікаха», данський «Баккен Беарз», турецький «Тофаш» та португальська «Бенфіка», передає Укрінформ.\n\nГрупа А (Скоп’є, Македонія)\n\n«Тофаш Бурса» - «Найнерс Гемніц» (Німеччина) - 82:78 (30:22, 20:22, 8:21, 24:13)\n\nГрупа В (Малага, Іспанія)\n\n«Унікаха» - «Патріоті Левіце» (Словаччина) - 91:73 (31:20, 21:16, 23:18, 16:19)\n\nГрупа С (Лісабон, Португалія)\n\n«Брозе Бамберг» (Німеччина) – «Бенфіка» - 73:87 (21:20, 12:24, 26:26, 14:17).\n\nГрупа D (Бєлград, Сербія)\n\n«Баккен Беарз» - «Меридіан» (Сербія) - 88:82-овертайм (21:19, 21:17, 15:21, 17:17, 14:8).\n\nТаким чином, у регулярному сезоні ЛЧ буде дев’ять чинних чемпіонів національних ліг, а клуби-учасники представляють 16 різних європейських країн. Уперше в основному раунді буде представлена Португалія.\n\nПортугальська «Бенфіка» використала домашній майданчик для перемоги над німецьким «Бамбергом», який напередодні в овертаймі вибив київський «Будівельник». Німцям не допомогла результативна гра Джастіна Райт-Формана (25 очокв) та Яроміра Богачіка (21). У «Бенфіки» 39 очок набрав гравець збірної Кабо-Верде Іван Алмейда.\n\nФото: fbu.ua.",
    "У Сербії помер історик, україніст Янко Рамач": "У Cербії на 67-му році життя помер україніст, професор університету в Новому Саді Янко Рамач.\n\nЯк передає Укрінформ, про це повідомляє Радіо Свобода.\n\nВін, зокрема, вивчав історію русинської громади в південній Угорщині й колишній Югославії. Надрукував 5 книжoк та понад 100 наукових праць про культурну, освітню й суспільну діяльність, господарське життя української діаспори. На підставі документів й народної творчості він переконував, що русини є частиною українського народу.\n\nУпродовж кількох років читав лекції про культуру українців в університеті у Белграді, а також лекції з фольклористики в Ніредьгазі (Угорщина), в Україні, Словаччині, Польщі, Хорватії.\n\nЧитайте також: Сербія та Косово домовилися про перереєстрацію документів\n\nЯнко Рамач народився 1955 року. Навчався в Українській папській малій семінарії в Римі, а ступінь доктора наук здобув в Ужгородському національному університеті у 1995 році.\n\nФото: Courtesy Image",
    "Крим і Балкани: в одній руці Москви?": "Російське кримське телебачення повідомило про візит до столиці Сербії делегації із Криму. У новинах говорили про те, що у Белграді відбувається міжнародна конференція «Діалог культур: Росія – Балкани». Крим.Реалії разом з експертами розбиралися, який захід відбувся у Белграді, чому кримські болгари обрали Сербію для його проведення, і навіщо Росія прагне активізувати свій вплив на Балканах.\n\nРосія розігрує у Криму «болгарську карту»\n\nБолгарські представники зачастили з візитами на півострів для участі у форумах, названих окупаційною владою «міжнародними». Форуми відбуваються під патронатом призначеного Росією глави Криму Сергія Аксьонова (за документами – Аксенов). В організації та фінансуванні цих заходів беруть участь російські фонди.\n\nУ червні 2021 року під час перебування у Криму болгарської делегації заступник мера міста Первомай Радослава Спасова та мер міста Садово Здравком Дімітьр домовилися з російськими адміністраціями кримських міст Судак і Саки про встановлення прямих контактів у рамках програми міст-побратимів.\n\nЧерез рік у Криму побували керівники болгарських муніципалітетів Опан і Калофер Генчо Колєв та Румен Стоянов, а також представники громадськості, бізнесу й сільського господарства Болгарії.\n\n«Цінність громади Опан для російських окупантів лише в тому, що її мер Генчо Колєв – колишній функціонер тамтешньої «соціалістичної партії», спадкоємиці комуністичного режиму, а також колишній співробітник болгарських спецслужб пострадянського періоду, про що вказано навіть у його офіційній біографії», – розповів у червні кореспонденту Крим.Реалії експерт у галузі міжнародного права, професор Борис Бабін.\n\nВ «Асоціації реінтеграції Криму» (Франція) вважають, що Росія розігрує в Криму «болгарську карту». Організацією було скеровано низку звернень до влади Болгарії та Європейської комісії з проханням оцінити відвідування окупованого Криму окремими болгарськими муніципальними чиновниками. Європейська комісія повідомила про проведення органами Євросоюзу моніторингу щодо цього звернення.\n\nМолодіжний форум «Діалог культур: Росія – Балкани»\n\n«Після того, як клуб «друзів Криму» був створений у Сербії, Георгій Мурадов (призначений Москвою віце-прем’єр Криму та його представник за президента Росії – КР) заговорив про бажання провести один із заходів на сербському майданчику, у Белграді. «Сербія – це не країна НАТО, не країна Євросоюзу, туди в’їзд усім нашим співгромадянам і громадським діячам відкритий», – говорив Мурадов. І у грудні 2019 року ці плани здійснилися…», – пише у статті для тижневика «Дзеркало тижня» головний редактор Центру журналістських розслідувань Валентина Самар.\n\nОкупаційна влада Криму вбачає в успіхах «народної дипломатії» керівництва російської Національно-культурної автономії болгар Криму ім. Халендарського можливість претендувати на координуючу роль організації російського діалогу з усіма балканськими країнами.\n\nІван Абажер, який називає себе «лідером Болгарської громади Криму», – член кримської громадської палати та її делегат у громадській палаті Росії. Він надсилав особисте запрошення приїхати до Криму президенту Болгарії та був спостерігачем на виборах президента Сербії у складі російської делегації.\n\nТакож у 2019 році від Криму до президентського фонду грантів подали заявку на отримання фінансування міжнародного молодіжного форуму «Діалог культур: Росія – Балкани». Фонд ім. Горчакова, заснований МЗС Росії, одночасно оголосив про початок освітньої програми за проєктом «Балканський діалог».\n\n2020 року Культурний центр болгар Криму отримав на заходи президентський грант на суму близько трьох мільйонів рублів.\n\nПерший форум провели у 2021 році, і з легкої руки Сергія Аксьонова він став щорічним.\n\nА що провели у Белграді? Форум, конференцію? Чи створили видимість…\n\nУлітку 2022 року в Криму відбувся вже другий форум. Завершальним етапом другого молодіжного форуму «Діалог культур: Росія – Балкани» стали називати захід у Белграді на базі «Російського дому» – Російського центру науки і культури (РЦНК) «Російський дім», офіційного представництва «Россотрудничества» в Сербії.\n\nРосійське кримське телебачення «Крым 24» відправило до Белграда свого кореспондента, який передав із Сербії кілька репортажів.\n\nДо репортажу включили коментарі сербських громадських активістів. Біляна Живкович, голова Товариства православних жінок Сербії під покровом Росії, та Стеван Гаїч, політолог, керівник Інституту європейських досліджень, виступили на підтримку «російських військових» та «Росії» в цілому.\n\nНовину про подію зі слів старшого радника «Російського дому» в Белграді Георгія Енгельгардта опублікували у стрічці ТАСС. Більшого резонансу не вийшло.\n\nКожен із них говорив про якийсь свій захід. Чи конференцію? Учасників заходу показувати не стали, обмежилися коментарями на тлі «Російського дому» в Белграді. Повідомили, що сербська неурядова структура – «Інститут політичних мереж» – під керівництвом нібито відомого аналітика і політолога, депутата сербського парламенту якогось Олександра Джорджевича уклала угоду про співпрацю з національно-культурною автономією болгар Криму. Це видали за головний результат заходу та як прорив санкційної ізоляції.\n\nМосква хоче виставити себе як впливовий гравець на Балканському півострові, проте Росія не користується повагою у більшості балканських країн\n\nКрим.Реалії не змогли знайти такого депутата у чинних та минулих складах парламентів ані Сербії, ані Республіки Сербської. Відсутність такої людини у законодавчих органах зазначених країн підтвердив у бесіді заступник постійного представника президента України в Автономній Республіці Крим (2006-2007 роки), надзвичайний та повноважний посол України у Хорватії та Боснії і Герцеговині (2010-2017 роки) Олександр Левченко.\n\n«Можна сказати, що у вересні в Белграді лише нібито проходила конференція «Діалог культур: Росія – Балкани». Підтверджень практично немає. Те, що провідні сербські ЗМІ взагалі про неї не згадували, свідчить про її маргінальний характер. Москва хоче виставити себе як впливовий гравець на Балканському півострові, проте Росія не користується повагою у більшості балканських країн», – додав Олександр Левченко.\n\nВін вважає, що у Белграді російські представники півострова намагалися проводити аналогії між Кримом та Косово, оскільки Москва продовжує просувати питання «російського Криму».\n\nПодібність Криму та Косова лише в тому, що вони були автономними республіками, ось і все\n\n«Подібність Криму та Косова лише в тому, що вони були автономними республіками, ось і все. Щодо міжнародного визнання незалежності Косова, то Україна його так і не визнала. У Косові референдум про незалежність готувався майже рік, тоді як у Криму – лише два тижні. Косово не було окуповане албанською армією, тому референдум проводився у присутності великої кількості міжнародних спостерігачів. При цьому Косово оголосило свою державну незалежність, тоді як Крим насильно приєднали до Росії, яка захопила півострів. Тож московська пропаганда намагалася нав’язати російським громадянам і міжнародній спільноті кремлівський наратив, що Крим скористався своїм правом на вихід зі складу України, як і нібито Косово у Сербії. Але це дві абсолютно різні й навіть протилежні історії», – наголосив експерт.\n\nБалкани в євроатлантичній системі координат\n\nСербія була однією зі 141 країн, які проголосували 2 березня на Генасамблеї ООН за резолюцію, що засуджує військове вторгнення Росії в Україну. Резолюцію підтримали інші країни Балканського регіону: Албанія, Болгарія, Боснія і Герцеговина, Греція, Молдова, Румунія, Північна Македонія, Словенія, Туреччина, Хорватія, Чорногорія.\n\nБолгарія, Греція, Румунія, Словенія, Хорватія – члени НАТО та Європейського Союзу. Албанія, Північна Македонія, Туреччина, Чорногорія – члени НАТО та кандидати в ЄС.\n\nМосква сформувала потужний інформаційний кулак у Сербії у вигляді агентства «Супутник», яке веде мовлення на багато балканських країн\n\n«Політику Москви на Балканах активно підтримують Сербія та Республіка Сербська, що перебуває у складі Боснії та Герцеговини. Хорватія, Греція, Болгарія, Чорногорія, Албанія є членами НАТО, тому узгоджують свою політику з Брюсселем. Отже, повна підтримка російських наративів є в Баня-Луці – столиці Республіки Сербської. Досить серйозну підтримку російського політичного курсу ми бачимо також у Белграді. Москва якраз і намагається розкручувати сербське питання у Боснії та Герцеговині та Косово, щоб загострити ситуацію до рівня можливої ескалації. Наразі західна дипломатія встигала блокувати російські провокації. США, Велика Британія, Німеччина та Франція призначили своїх спецпредставників на західних Балканах, які постійно відстежують та впливають на ситуацію в регіоні. Євросоюз уже давно має свого спецпредставника – це Мирослав Лайчак, колишній міністр закордонних справ Словаччини, балканіст за фахом. Проте Кремль продовжує готувати у регіоні одну провокацію за іншою. Москва сформувала потужний інформаційний кулак у Сербії у вигляді агентства «Супутник», яке веде мовлення на багато балканських країн, транслюючи московську пропаганду. У багатьох країнах регіону це «фейк-агентство» заборонили, проте воно залишається дуже активним у Сербії та Республіці Сербській», – розповів у коментарях для Крим.Реалії Олександр Левченко.\n\nРосійська мета на Балканах – дестабілізація Європи зсередини\n\n«Більш масштабна мета Путіна – змінити баланс сил у Європі на користь Москви, і Балкани є частиною цієї стратегії. Москва проводить інформаційні операції з розпалювання етнічної напруженості та протестів, укладає угоди на постачання зброї, впроваджується в критично важливу енергетичну інфраструктуру та використовує давні релігійні та культурні зв’язки», – писала у грудні 2021 року у своїй статті для Foreign Affairs американська дослідниця Івана Страднер (Ivana Stradner).\n\nВідповідаючи на запитання Крим.Реалії щодо причин активізації Кремлем акцій впливу на Балканах і, зокрема, в Сербії, аналітик медіа-центру «Одеська політична платформа» Юрій Христензен вказав на імперський характер діяльності Кремля.\n\n«На Балканах є багато того, що є милим серцю російського імперця: є слов’яни, православ’я, колишні соціалістичні країни. З Балкан до Київської Русі прийшла кирилиця. І перлина культурної корони – Константинополь – розташований на Балканах. Російські імперці споконвіку боролися за вплив на балканські народи. За допомогою війн та операцій впливу вони намагаються здобути політичний контроль над зоною культурного контролю, встановленою до цього», – вважає експерт.\n\nРозпалюючи суперечності на Балканах, Кремль створює зону нестабільності, що послаблює Євросоюз\n\nЮрій Христензен упевнений, що на тлі збройної російської агресії, яка триває в Україні (у Росії це називають «спеціальною військовою операцією» – КР), механізм впливу полягає в тому, що агресор розколює жертву зсередини. Для цього всіляко розпалюються внутрішні протиріччя. При цьому агресор виступає в ролі «захисника» однієї зі сторін конфлікту, ним спровокованого.\n\n«На Балканах існує безліч внутрішніх суперечностей, які Кремль використовує у своїх операціях впливу. Розпалюючи суперечності на Балканах, Кремль створює зону нестабільності, що послаблює Євросоюз і відволікає увагу й ресурси європейських урядів від допомоги Україні у боротьбі з російськими загарбниками», – вважає він.\n\nГлава МЗС Боснії та Герцеговини Бісера Туркович повідомила, що «Росія може дестабілізувати регіон Західних Балкан до кінця 2022 року. Більше того: реалізація плану відокремлення Республіки Сербської може стартувати цієї осені».\n\nРоскомнагляд (Роскомнадзор) намагається заблокувати доступ до сайту Крим.Реалії. Безперешкодно читати Крим.Реалії можна за допомогою дзеркального сайту: https://krymrgbcrlvrexoeaqjy.azureedge.net/. Також слідкуйте за основними подіями в Telegram, Instagram та Viber Крим.Реалії. Рекомендуємо вам встановити VPN.\n\nНовини без блокування і цензури! Встановити додаток Крим.Реалії для iOS і Android.",
    "У Белграді 64 людей затримали під час акції ЛГБТ+": "Щонайменше 64 людей затримали у Белграді 17 вересня на ЛГБТ+ марші, який пройшов усупереч забороні влади. Більшість затриманих – праві активісти, які протестували проти проведення акції і влаштували сутички з поліцією.\n\nПрайд проходив у Белграді щороку, але цього року не був узгоджений Міністерством внутрішніх справ Сербії через масові протести правих активістів і релігійної частини населення. Проте сербська ЛГБТ+ спільнота вирішила провести марш і без погодження.\n\nПрайд у Белграді мав ознаменувати закінчення «Тижня європрайду» – низки акцій за права ЛГБТ+, що проводяться у різних містах Європи. Однак у серпні президент Сербії Александр Вучич оголосив про скасування заходу. Він заявив, що визнає загрозу правам ЛГБТ+ спільноти в країні, але уряд, за його словами, зазнав сильного тиску з боку правих груп і представників Сербської православної церкви з метою скасування прайду.\n\nПід час прайду на його учасників намагалися нападати праві екстремісти та футбольні фанати. Вони становили більшість затриманих. Десять поліцейських зазнали легких тілесних ушкоджень.\n\nУ прайді взяли участь іноземні дипломати, які працюють у Сербії. Посол США у Сербії Крістофер Гілл сказав, що прийшов підтримати ЛГБТ+ спільноту.\n\nРаніше диппредставництва понад 20 країн, включаючи США, Велику Британію та Францію, зверталися до влади Сербії з проханням скасувати заборону на проведення прайду.\n\nПрем’єр-міністр Сербії Ана Брнабич, відкрита лесбійка, сказала, що пишається тим, що під час прайду, як і за весь прайд-тиждень, не сталося серйозних інцидентів. Вона висловила впевненість, що таким і має бути образ сучасних Белграда і Сербії.\n\nПерший ЛГБТ+ прайд у Сербії на захист прав геїв, лесбійок, бісексуалів і трансгендерів відбувся у 2001 році і супроводжувався сутичками з членами націоналістичних та ультраправих угруповань. На наступному марші, 2010 року, насильство повторилося, тоді постраждали понад сто людей. Третій ЛГБТ-прайд у країні був організований у 2014 році та пройшов без серйозних інцидентів. З того часу паради проходили щорічно та загалом спокійно. Захід скасували лише 2020 року через COVID-19.\n\nСербія є кандидатом на вступ до Євросоюзу. Для досягнення цієї мети Єврокомісія вимагає, щоб країна переглянула багато своїх законів, у тому числі й ті, що стосуються прав людини і прав меншин.",
    "Сербія несподівано поступилася Італії в 1/8 Євробаскету-2022": "",
    "Як приховати експансію: Олександр І дає майстер-клас": "Навіть під час відкритого вторгнення в Україну російська влада майстерно відхрещується від своєї причетності до масштабних руйнувань у нашій країні.\n\nЯк відомо, майстерність – ознака досвіду. Про нього сьогодні й поговоримо.\n\nУ 1812 р. після чергової російсько-турецької війни було укладено Бухарестський договір, який містив, серед іншого, «гарантії безпеки» для сербського народу. Зміст їх полягав у тому, що Оттоманська Порта оголошувала сербам загальну амністію. Втім, усі воєнні споруди, створені ними на територіях, які підлягали зайняттю за умовами договору турецькими військами, мали бути зруйновані. Натомість, сербському народу надавалося право самостійно здійснювати внутрішнє управління на наданих йому територіях. Ці положення були прописані виходячи з того, що в період 1806–1812 рр. Сербія була огорнута повстанськими рухами, які перекинулись і на інші балканські країни. Із усіх країн регіону лише болгари прямо просили російського імператора про воєнну допомогу. Однак останній, продовжуючи сумнозвісну славу своїх попередників, вирішив виступити «рятівником» для всіх християнських народів Балкан, аби потім мати можливість безперешкодно їх підкорити. Сербам, як найнепокірнішим і найбільш безкомпромісним із цих народів, росіяни вирішили приділити найбільше уваги. Саме тому договірні формулювання були доволі обережними: у них ішлося не про цілковиту незалежність Сербії чи перехід під російський контроль, а саме про автономний статус у складі Османської імперії. Таке положення було найбільш вигідним для Росії, дозволяючи, поряд з усім іншим, завдавати удару по економічному потенціалу султанського уряду. «Єдиновірний християнський народ» знову виступив у ролі своєрідного щита для російського імператора.\n\nЗобов’язання надати сербам вказані гарантії безпеки Османська імперія брала на себе саме перед Російською імперією. Остання погоджувалася навіть звільнити всіх турецьких військовополонених, окрім віровідступників, без будь-якого викупу чи компенсації. Частина полонених по суті приносилася в жертву концепції «православного братства» як наріжного каменю російської державницької ідеології. Беззаперечною була вигода такої поступки для росіян, оскільки ст. 12 договору зобов’язувала Османську імперію компенсувати російським купцям усі збитки від нападів африканських корсарів (із турецьких колоніальних володінь), а за ст. 13 султанський двір мав змусити Персію скласти зброю у протистоянні загарбницьким намірам Російської імперії, тим самим забезпечивши її просування на Схід, яке тривало вже близько півтора десятиліття. У цьому договорі російський експансіонізм став набувати нового значення, перетворюючись із усталеної ідеологічної системи на більш ситуативну. Втім, гнучкість як у внутрішній, так і в зовнішній політиці ніколи не була характерною для російських можновладців. Тому аналізовані положення договору використовувалися Росією виключно як привід до постійного підбурювання населення Балканського півострова воювати проти «османського гніту» при тому, що своєї частини зобов’язань росіяни не дотримувалися практично зовсім.\n\nПрихованим змістом договору було, зокрема, те, що балканські країни ставали своєрідним «щитом» для Російської імперії у протистоянні військам наполеонівської Франції. Відтак, виступаючи гарантом безпеки «єдиновірного слов’янського народу», росіяни здобували для себе вагомі стратегічні та економічні вигоди. Таку роль вони брали на себе лише за умов мінімального ризику та очевидного збагачення за рахунок цього. Наприклад, у 1817 р. російський консул у Сербії Г. Строганов спрямовував до царського уряду прохання звернутися до османського правителя, аби останній запровадив у цьому регіоні систему внутрішнього управління відповідно до умов Бухарестського договору щодо автономії та забезпечив стягування з сербів лише встановлених законним шляхом податків. На порядок денний було поставлено також і питання скорочення чисельності турецьких гарнізонів у сербських містах. Спрямувавши ноту до султанського уряду з такими вимогами, російські урядовці дістали у відповідь рішучу відмову. Єдино можливим варіантом примусити османів виконати хоча б мінімальні умови Бухарестського договору було оголошення Росією війни, однак остання аж ніяк не могла піти на такий крок, який завдав би їй значних матеріальних збитків і не приніс жодних територіальних надбань. Обіцянка захищати «братні народи» вкотре залишилася виключно на папері. Радянський історик І. Достян влучно зазначив, що «Росія як єдина велична православна держава мала міцні традиції покровительства над народами Балканського півострова», тим самим підтверджуючи зверхність самодержавної влади щодо цих народів та відверто практичні наміри здійснення такого покровительства. Останнє мало неминуче де-юре та де-факто перетворитися на окупаційний режим.\n\nРосіянам вигідно було спостерігати за тим, як турецька влада витрачає значні ресурси на утримання спустошених війною 1806–1812 рр. територій на Балканах та придушення повстанських рухів там, тим самим загострюючи й без того складну внутрішню економічну ситуацію і поступово йдучи до занепаду. Дилема між допомогою «братньому» слов’янському народові й тактикою «вимотування» зовнішньополітичного конкурента однозначно вирішувалася на користь останньої. Тогочасному міністру закордонних справ Російської імперії К. Нессельроде належить таке висловлювання: «… доки Росія зберігатиме свої зв’язки з християнами – підданими Порти і буде їх покровителем у відповідності зі своїми можливостями та правами,… турки розглядатимуть мир із нею лише як перепочинок». Саме тому удаваний образ визволителя, що надавав росіянам можливість постійно знаходити привід для погроз війною Туреччині, якнайкраще підходив для реалізації тактики «вимотування». У цих діях Росії виявлялась уся суть віковічної ідеології російського експансіонізму з культурно-релігійним базисом і відверто економічною сутністю.\n\nЗа таких умов царський чиновник (і одночасно польський магнат) А. Чарторийський за завданням самодержця розробив план використання Російською імперією національно-визвольного підйому народів Південно-Східної Європи для боротьби проти французької загрози. Цей план передбачав створення на Балканах автономних утворень і незалежних держав, які мали б самостійне внутрішнє управління, але при цьому перебували би під прямим політичним контролем петербурзького двору як свого визволителя з-під кількасотлітнього османського ярма. Більше того, змальовувалась і перспектива створення більш або менш стійких федеративних об’єднань новостворюваних автономних і незалежних балканських політичних утворень (слов’янських та грецького), що практично неминуче мало би призвести до все більшої універсалізації влади в регіоні з остаточним його переходом під скіпетр російського монарха. «У подальших же зносинах із ними, коли вони перетворяться на незалежні політичні одиниці, ми повинні… пам’ятати одне – що їхні уряди і урядовці можуть змінюватись, незмінний лише народ…», – так П. Ровинський приховано визначав спрямованість вектору російського експансіонізму на асиміляцію балканських етносів. Удосконалений по суті варіант «грецького проекту» версії А. Чарторийського виглядав іще радикальнішим.\n\nСуголосними з проектом А. Чарторийського є ідеї «Мемуару про вигнання турків до Азії та відновлення грецького народу», створеного невідомим автором приблизно в той же період. У документі чітко зазначалося, що створення на місці турецьких володінь у Європі ряду дрібних незалежних держав, пов’язаних із Російською імперією тісними монархічними та економічними зв’язками, було би найбільш вигідним для самодержавства варіантом розвитку подій. Рішуче відкидав імператор численні пропозиції створити на Балканах єдину велику монархічну державу, оскільки так зникали можливості для фактично «ручного» управління ситуацією в регіоні. Виходячи з положень «Мемуару…», російський дипломат І. Каподістрія запропонував власний проект перерозподілу європейської частини турецьких володінь. Слід звернути увагу, що 1821 р. розпочалося звільнення Греції від турецького панування, що потягнуло за собою активізацію «національного відродження» в усіх інших балканських народів. Відповідно до проекту І. Каподістрії, передбачалось утворення таких державницьких об’єднань, як Королівство Сербія (у складі Сербії, Болгарії та Боснії), Королівство Еллінське (континентальна Греція, Пелопоннес, острови Архіпелагу, Іонічні острови), Королівство Епір (Епір, Верхня та Нижня Албанія), Королівство Македонія (Македонія, Фракія, острови Егейського моря – Імброс, Самос, Тассос) та Герцогство (або Королівство) Дакія (Молдавія та Валахія).\n\nЛогіка такого поділу, за автором, була заснована на історичних межах відповідних регіонів. Однак виділення Королівства Сербії, Королівства Еллінського та Герцогства Дакії було цілком штучним і базувалося суто на російських стратегічних інтересах. Будучи близьким до урядових кіл як Стамбула, так і Санкт-Петербурга, І. Каподістрія зміг запропонувати найбільш компромісний для обох сторін варіант, який, однак, насамперед забезпечував пріоритет російського впливу на Балканах: компактний перерозподіл названих регіонів значно полегшував діяльність із впливу на них з метою поступового підкорення. Втім, цей проект не набув чинності з огляду на його реакційність з точки зору міжнародної спільноти.\n\nКРАЇНИ ЄВРОПИ, ЯКІ ВАМ ІЩЕ ПОТРІБНІ АРГУМЕНТИ ДЛЯ ДІЙ???\n\nНаціональна академія СБУ",
    "Псевдореферендуми на Донбасі: СБУ повідомила про підозру організаторам": "Служба безпеки України назвала імена людей, яких підозрює в організації заходів, спрямованих на приєднання окупованих Донецької та Луганської областей до Росії. Про це відомство повідомило 26 вересня.\n\nПро підозру в колабораціонізмі та посяганні на територіальну цілісність України повідомили:\n\nВолодимиру Висоцькому – «голові центральної виборчої комісії» незаконного збройного угруповання ДНР»\n\nОлені Кравченко – «голові центральної виборчої комісії «ЛНР»\n\nОлександру Кофману – «голові громадської палати «ДНР»\n\nМарині Філіповій – «радниці голови «ЛНР»\n\nЇх планують незабаром оголосити в розшук. За оцінкою слідства, ці люди «відігравали ключові ролі в організації та проведенні фейкового плебісциту на сході України».\n\n«Вони у змові з іншими особами направили так званим «главам Л/ДНР» звернення з ініціативою проведення на тимчасово захоплених ворогом територіях фейкового референдуму, а також пропонували негайне відокремлення від України та приєднання до РФ», – пояснюють у СБУ.\n\nЧитайте також: Сербія не визнає псевдореферендуми на окупованих територіях України – голова МЗС\n\nПризначені Росією адміністрації на частині українських територій, які окуповані Москвою, 23 вересня розпочали так звані референдуми про приєднання до Росії, які Москва планує використати для їх анексії. Окупаційна влада запланувала їх на 23-27 вересня.\n\nПісля оголошення окупаційними силами наміру провести так звані референдуми Київ заявив, що це голосування не матиме реальних наслідків, а МЗС України закликало міжнародних партнерів засудити намір РФ щодо «фейкових плебісцитів» на окупованих територіях. Низка західних лідерів засудили намір Кремля провести фіктивні референдуми.",
    "Конфлікти в світі загострюються. Хто і чому ходить по лезу ножа": "Крім війни Росії проти України надходять новини про інші можливі регіональні конфлікти. У ніч на 13 вересня стався черговий спалах між Вірменією та Азербайджаном, наприкінці липня ледь не вийшла з-під контролю ситуація на кордоні Сербії та Косово, а Туреччина досі погрожує вирішити військовим шляхом наболілі питання з Грецією.\n\nАзербайджан - Вірменія\n\nЧергова ескалація\n\nНа кордоні цих країн в ніч на вівторок, 13 вересня 2022 року, пройшли бої, в результаті є десятки загиблих і поранених, а сторони виступили з взаємними звинуваченнями в ескалації.\n\nЗа версією Міноборони Вірменії, азербайджанські військові відкрили вогонь у напрямку міст Горіс, Сотк і Джермук. Вірменські позиції обстрілювала артилерія, великокаліберна та стрілецька зброя. Вранці прем'єр-міністр Вірменії Нікол Пашинян заявив про загибель 49 військових, але за його словами, це не остаточна цифра.\n\nАзербайджанська сторона стверджує, що Вірменія здійснила масштабні диверсії на Дашкесанському, Кельбаджарському та Лачинському напрямках, замінувавши шляхи постачання армії Азербайджану. У відповідь були вжиті заходи, щоб \"не допустити розширення конфлікту\". Позиції, укриття та військові бази було обстріляно з різних видів озброєнь, в тому числі з мінометів. Офіційний Баку також натякнув, що його дії пов'язані з військовою активністю сусідньої країни в Нагірному Карабасі.\n\n\"Єдиною державою-агресором і окупантом в регіоні є Республіка Вірменія. Присутність особового складу і техніки збройних сил Вірменії в карабаській економічній зоні Азербайджану триває\", - зазначили у відомстві.\n\nФото: загострення на кордоні Вірменії та Азербайджану (caucasus.liveuamap.com)\n\nЧерез обстріли території Вірменії по тривозі нібито було піднято російських військових на базі в Гюмрі, але дана інформація не підтвердилася.\n\nНічна дипломатія і перемир'я\n\nПашинян провів оперативні телефонні розмови з президентом Росії Володимиром Путіним та президентом Франції Еммануелем Макроном. Маючи покровителів у вигляді ОДКБ (Росія, Білорусь, Казахстан, Киргизія і Таджикистан), Вірменія звернулася за допомогою до союзників, а також до Радбезу ООН. Крім того, прем'єр провів телефонну розмову з держсекретарем США Ентоні Блінкеном.\n\nФото: Нікол Пашинян запросив допомогу ОДКБ (facebook com tv360)\n\nДо ранку сторони конфлікту домовилися про перемир'я 09:00 за місцевим часом. За даними Азербайджанських ЗМІ, Вірменія встигла порушити домовленість, проте режим припинення вогню все-таки було відновлено і діє досі. Також Баку вважає, що новим загостренням Єреван намагається затягнути підписання мирної угоди.\n\nДерждеп США закликає Баку і Єреван неухильно дотримуватися режиму припинення вогню. Щодо конфлікту висловилася і Туреччина - важливий регіональний гравець.\n\n\"Мир між Баку і Єреваном може бути досягнутий тільки на основі територіальної цілісності Азербайджану. Вірменія має поважати його територіальну цілісність\", - заявив турецький президент Реджеп Таїп Ердоган, натякаючи на необхідність повного виведення вірменських військ з усіх територій Нагірного Карабаху.\n\nПередісторія конфлікту\n\nВійськовий конфлікт між Азербайджаном і Вірменією за контроль над Нагірним Карабахом триває вже близько 30 років. Примітно, що останнє велике загострення теж було у вересні, але 2020 року. Тоді в ході стрімкого наступу азербайджанська армія повернула собі кілька районів, але ескалація за посередництва Росії завершилася мирною угодою і розміщенням російських \"миротворців\" терміном на п'ять років.\n\nКосово - Сербія\n\nВлітку 31 липня 2022 року виникла загроза нового загострення на кордоні частково визнаного Косово та Сербії. Ситуація загострилася, коли жителі сербських громад на півночі Косово почали блокувати дороги і будувати барикади, в результаті косовська поліція закрила кілька прикордонних пунктів, а в соціальних мережах з'явилися відео зі стріляниною і звуками сирен в прикордонних з Сербією містах.\n\nShooting is reported near the Serbian town of Novi Pazar near the border with Kosovo.\n\n\n\nAir raid sirens are sounding. pic.twitter.com/MCFbKHiqbo — IntelCrow's (@intelcrows) July 31, 2022\n\nЕскалація через номери та документи\n\nСербський президент Олександр Вучич заявив, що косовська армія нібито готує напад на сербів. Причиною стало рішення Косово з 1 серпня 2022 року заборонити в'їзд на свою територію авто з сербськими номерами і відповідними сербськими документами. Справа в тому, що уряд косовського прем'єра Альбіна Курті вважає сербські номерні знаки у косовських сербів незаконними. Тим більше, що сама Сербія не дозволяє в'їзд на свою територію на авто з косовськими номерами і документами.\n\nФото: Олександр Вучич відзначився різкими заявами на адресу Косово (flickr by Tib tib)\n\nУ підсумку офіційна Пріштіна погодилася відкласти заміну сербських автомобільних номерів і документів. Зазначимо, що напруженість досягла тієї точки, що місії НАТО довелося виступити із заявою про можливе втручання, якщо ситуація переросте у збройні сутички.\n\nЧим все закінчилося\n\nУ серпні 2022 року сторони дійшли остаточної згоди. В рамках діалогу за сприяння Європейського союзу Сербія погодилася скасувати в'їзні/виїзні документи для власників косовських посвідчень, а Косово погодилося не запроваджувати свої документи. При цьому сербам на півночі Косово залишили право вільно їздити з країни в країну.\n\nПередісторія\n\nКонфлікт в Косово є наслідком Балканських війн у 1990-х роках, які призвели до розпаду Югославії та утворення нових держав. В ході військових дій на територію Косово зайшли миротворчі сили, які підтримують порядок і безпеку в регіоні.\n\nКосово має статус частково визнаної держави, його незалежність визнали більш ніж 100 країн світу, зокрема, більшість країн Європи, але не Іспанія і Словаччина. В України теж на це є свої причини.\n\nУ лютому 2008 року Косово проголосило незалежність. Однак Сербія не згодна з цим і продовжує вважати його своїм регіоном. Незважаючи на те, що в останні роки було налагоджено діалог між Белградом і Приштиною, сербський президент Олександр Вучич виключає визнання незалежності Косово в майбутньому.\n\nТуреччина - Греція\n\nОбмін погрозами\n\nПротягом декількох днів між Туреччиною і Грецією триває обмін погрозами і агресивними жестами. Незважаючи на те, що вони є союзниками по НАТО, у сторін маса протиріч і територіальних суперечок.\n\nЧергове загострення у відносинах триває з весни 2022 року, коли президент Туреччини Реджеп Таїп Ердоган звинуватив Грецію в пособництві терористам з організації Фетхуллаха Гюлена (ФЕТО) і заявив, що для нього більше не існує такої людини, як прем'єр-міністр Греції Кіріакос Міцотакіс. Дана заява стала відповіддю на заклики Афін до США не продавати Анкарі винищувачі F-16.\n\nНапередодні берегова охорона Греції відкрила вогонь по кораблю під прапором Коморських островів, який увійшов в її територіальні води. Як виявилося, це було турецьке судно Anatolian. Цей факт став ще одним епізоді в нагнітанні регіональної обстановки.\n\nУ вересні Ердоган попередив Грецію про \"серйозні наслідки\", якщо та продовжить \"провокувати\" турецьких військових. А також нагадав про перемогу в Ізмірі 100-річної давності, коли війська Кемаля Ататюрка вибили грецьку армію з Анатолії. Різкій заяві передувало перехоплення грецькими винищувачами турецьких літаків в районі Криту, які ймовірно намагалися скласти карту ППО Греції.\n\nФото: Реджеп Таїп Ердоган продовжує войовничу риторику на адресу Греції (GettyImages)\n\nУ вересні Афіни оголосили, що мають намір добудувати 140-кілометровий паркан на сухопутному кордоні з Грецією.\n\nТериторіальний спір\n\nТурецька сторона оскаржує суверенітет Греції над низкою островів в Егейському морі. Ще в 2020 році Ердоган погрожував нападом на Кіпр, але сьогодні президент просувається ще далі в своїх погрозах.\n\nСправа в тому, що нинішній кордон між Туреччиною і Грецією було встановлено Лозаннським договором 1923 року після війни за незалежність і розпаду Османської імперії. Цей документ змінив колишній Севрський договір, який давав грецькій стороні контроль над Ізміром.\n\nНинішній статус грецьких островів в Егейському морі також регулюється Договором Монтрьо 1936 року і Паризьким мирним договором 1947 року. Згідно з ним, Анкара визнала право Афін на мілітаризацію островів Лемнос і Самофракія. Лозаннський договір дозволяє перебування грецьких військ на Лесбосі, Хіосі, Самосі та Ікарії, набраних з місцевих жителів, і сил поліції.\n\nДемілітаризація острова Додеканес була нав'язана втручанням Радянського Союзу, але втратила будь-який сенс після вступу Греції і Туреччини до НАТО.\n\nУ червні 2022 року турецький міністр закордонних справ Мевлют Чавушоглу закликав Грецію вивести війська з усіх перерахованих вище островів, пригрозивши тим, що в іншому випадку Туреччина буде оскаржувати їх приналежність.\n\nЧи буде війна?\n\nАгресивна риторика з Туреччини та Греції викликає стурбованість західних союзників, проте є надія на те, що це не більше ніж частина передвиборної кампанії. У 2023 році в обох країнах пройдуть парламентські вибори, а в Туреччині ще й президентські.\n\nПрем'єр-міністр Греції Кіріакос Міцотакіс прямо говорить про те, що різкі заяви Анкари пов'язані з майбутніми виборами. І сподівається на зустріч з Ердоганом на полях першого засідання Європейського політичного співтовариства 9 жовтня в Празі. Даний формат створений для зближення Євросоюзу з сусідніми країнами.\n\nВодночас він не вірить у ймовірність збройного конфлікту з Туреччиною.\n\n\"Якби, не дай Бог, це сталося, Туреччина отримала б абсолютно розгромну відповідь. І я думаю, що вони прекрасно це знають\", - зазначив Міцотакіс.\n\nТим часом Європейський союз і США наполягають на тому, щоб сторони утрималися від ескалації конфлікту. Як підкреслюють у Брюсселі, всі розбіжності мають бути вирішені мирним шляхом.",
    "Пам’ятник жінкам-жертвам війни, консервний цех вдів і по 5-6 дітей у сім’ях: Косово очима чернігівки": "Нині в Косові перебувають українські журналісти з різних міст. Є представниця і від Чернігова, це відома журналістка Ірина Синельник. Український журналістський десант пробуде в Косові пів року. Але вже нині чернігівка має що розповісти про країну, до якої закинула доля. Про побачене на власні очі – в інтерв’ю з чернігівською журналісткою.\n\nІрино, що ти знала взагалі про Косово до від’їзду?\n\nВзагалі мало що. Чула лише про війну, яка була там в 1998-1999 роках. Знала також, що там були українські миротворці.\n\nМені взагалі було цікаво побачити Балкани. Але дорога туди була дуже-дуже тяжка, тому що в нас немає прямого авіасполучення з Приштиною. Це через те, що Україна до цього часу не визнала Косова. Імовірно, через те, що наші політики орієнтувалися на позицію росії в цьому питанні. До речі, росія і Сербія також не визнали Косова. І нині в місті Мітровиця частина території належить Косову, а частина – Сербії. Я ще там не була, але колежанки розповідали: після того, як перетнеш міст, який контролює ООН, можна побачити мурал, що Косово – це Сербія, а Крим – це росія.\n\nЧи дійсно у Косові співпереживають українцям, що нам теж доводиться пройти через війну?\n\nЗвісно. Як уже зазначала, косовари пережили війну в 1998-1999 роках. Насильство вдалося припинити і врегулювати ситуацію завдяки введенню адміністрації ООН. Однак і до сьогодні сербська сторона час від часу влаштовує на кордоні провокації та робить відповідні заяви, зокрема і про «денацифікацію» Балкан. Ми десь уже чули про це?!\n\nУ Приштині, де населення, за різними даними, від 200 до 600 тисяч, ми вже ніби пізнавані, в сенсі, що ми з України, бо часто спілкуємося з тутешніми журналістами, розповідаємо про те, що відбувається в нашій країні. То місцеві люди часто кажуть, що розуміють нас, підтримують, бо самі пережили подібне. Ось дівчата пішли в перукарню, то перукарка розплакалася, згадавши своє життя під час війни. Але відтоді вже минуло 23 роки.\n\nДо речі, якою мовою там спілкуються?\n\nЇхні офіційні мови – албанська і сербська, але більшість населення – це албанці. Тому албанська мова нині домінує. Хоча до війни серби, які в меншості, притісняли цю мову. Нині сербську мову знають переважно представники старшого покоління, натомість молодь сербської не знає, а вільно користується англійською.\n\nДо речі, ми албанську почали вивчати, але для нас вона складна. Щоправда, перебуваючи в мовному середовищі, вже окремі слова розумію.\n\nЯкі перші враження від Косово?\n\nПерші мої враження – трішки розгублено почувалася, бо чужа країна, все не своє. Нині я вже освоїлася, орієнтуюся в місті. Зокрема, стара частина міста відрізняється від сучасної, де місто має дуже європейський вигляд, із крамницями на перших поверхах, торговими центрами, широкими вулицями. А я живу в центральній, тобто старій частині міста, яка ніби трохи тісна, будинки туляться один до одного. Тут і приватні будинки, і багатоповерхівки. Мабуть, стара частина міста хаотично забудовувалася. У цьому можна розгледіти місцевий колорит – вузенькі вулички, будинки з дахами з черепиці, шпилі мінаретів.\n\nЄ й проблемні питання. Досить багато сміття, порівняно з Черніговом. Якось це питання в них не вирішене. Є на вулицях бездомні собаки, навіть попереджають, що треба бути обережними, особливо ввечері, коли стемніє. Не стільки через криміногенну обстановку, скільки через цих собак. І паркування. Водії паркуються на тротуарах і це ніби так і треба. Навіть можуть прикрикнути на пішоходів, мовляв, ходять тротуарами.\n\nА люди тут дуже відкриті, щирі. І це видно з того, як нас зустрічали, зокрема, в перший день, щойно туди приїхала. Було щире спілкування, для нас, українських журналістів, зробили торт в українських кольорах. А на День Незалежності України нас президент Вйоса Османі приймала. Колеги з Асоціації журналістів Косова нам обід святковий зробили і це дуже-дуже приємно.\n\nА якось пішла в крамницю у своєму мікрорайоні. Розплачувалася купюрою більшого номіналу, то продавець сказав, що не має решти. Мовляв, завтра гроші принесете. Мене це так вразило, але для місцевих жителів це звично.\n\nЧИТАЙТЕ ТАКОЖ: За покликом серця: «Президент» зі Сновська воює на східних фронтах\n\nЩо смачного з тамтешньої їжі довелося скуштувати?\n\nНаціональна кухня в Косово ситна. Думаю, це характерно для балканських країн. Бо для них значною мірою притаманні традиції турецької кухні – 500 років територія Балкан була під османами. І безумовно, це мало великий вплив і на культуру, і на кухню, національні традиції. До речі, спершу албанці були християнами, але під владою Османської імперії стали мусульманами. Відповідно, свинини тут немає. І риби солоної, зокрема оселедців, теж немає. Популярні гострі страви.\n\nНаціональна кухня базується переважно на їжі з борошна та м’яса. Є різні пироги з листкового тіста. І працює величезна кількість маленьких пекарень, тут можна одразу каву-чай попити.\n\nПиріг флія мені подобається – із солоним сиром, він випікається шарами, причому кілька годин над ним чаклують. Бурек із листкового тіста куштувала. Кажуть, що піца тут користується популярністю, але я ще не смакувала.\n\nПримітно, що тут багато п’ють чаю і кави. Тож чимало людей сидить у різних ресторанчиках і кафе, але не лише відпочивають, у такий спосіб вирішують ділові питання.\n\nДо слова, населення не струнке, особливо жінки, але через це не переймаються. У них по 5-6 дітей. А три дитини – це взагалі звично. На вулицях впадають в око культурні контрасти: одні жінки йдуть у паранджі, а інші – з декольте.\n\nКосовари дуже шанобливо ставляться до людей старшого віку. Тут часто можна побачити, як син чи донька прогулюються зі старенькими батьками. Це викликає повагу.\n\nЩо цікавого вдалося вже побачити?\n\nБагато чого. Національний музей відвідали, там вхід безкоштовний. Але експозиція, порівняно з Черніговом, не дуже вразила. Дуже багато залів – про війну, що нам досить складно сприймати. Насамперед емоційно важко. Колеги – журналістки з Луганська – взагалі плакали.\n\nМати Тереза в них у пошані, її ім’я носить тамтешній пішохідний бульвар. Але, як на мене, зелених зон і парків у місті малувато. Ми в українських містах звикли до більшої кількості зелені і більшого простору.\n\nА ось чого в них багато, то це пам’ятників, серед яких особливо вирізняється пам’ятник жінкам-жертвам війни, які зазнали сексуального насильства. Він має вигляд жіночого обличчя, викладеного цвяхами. До речі, десь 20 тисяч албанських жінок, мешканок Косова, заявили про зґвалтування сербськими військовими. Ця тема комунікується у суспільстві, хоча є родини, які розцінювали ці злочини як ганьбу для себе. Є організації, які працюють із постраждалими жінками, надають психологічну підтримку, допомагають влаштуватися на роботу тощо.\n\nЯк традиційно минають твої вихідні?\n\nМи з колегами працюємо дистанційно для своїх ЗМІ в Україні. Але на вихідних прагнемо більше дізнатися про Косово і місцевих жителів, намагаємося побачити інші міста цієї балканської держави. Тим паче, що Косово – невелика країна. Квитки на міжміський транспорт – такі, як в Україні. Відвідали Призрен і Пею поки.\n\nПризрен – найкрасивіше місце Балкан, із мальовничим центром і річкою посеред міста, над якою збереглися мости часів Османської імперії. Замок у них гарний. Там є центр виробництва срібних прикрас, поширена техніка філіграні. Пея – місто оточене горами, теж із річкою в центрі. Цікавий Старий базар, старовинні мечеті.\n\nЗагалом ми мало знаємо про Косово, його культуру, і ось наше перебування тут, імовірно, сприяє культурному обміну. Ми дізнаємося більше про Косово, а косовари можуть, відповідно, більше дізнатися про Україну, адже про нашу країну в них насправді не дуже багато інформації. А ще має вплив російська пропаганда, що транслюється через сербські медіа.\n\nЯ думаю, для нас став би корисним їхній досвід переживання війни, відбудови країни.\n\nОсь, наприклад, тут є підприємство з виготовлення консервації, яке відкрили вдови. Їхні чоловіки загинули на війні, а жінкам треба було ростити дітей. І вони створили це підприємство і нині Krusha – це місцевий бренд.\n\nСпілкувалась Ірина Осташко",
    "Кубок Девіса. 2-й ігровий день. Іспанія – Сербія без Надаля та Джоковича": "Завершився другий ігровий день розіграшу групового етапу Кубка Девіса. Було зіграно одну гру в кожній із 4–х груп.\n\nГРУПА A (Болонья, Італія)\n\nІталія 3:0 Хорватія\n\nЛоренцо Музетті – Борна Гойо – 6:4, 6:2\n\nМаттео Берреттіні – Борна Чоріч – 6:7 (4:7), 6:2, 6:1\n\nСімоне Болеллі/Фабіо Фоньїні – Нікола Мектіч/Мате Павіч – 3:6, 7:5, 7:6 (7:3)\n\nГРУПА B (Валенсія, Іспанія)\n\nІспанія 3:0 Сербія\n\nАльберт Рамос–Віньолас – Ласло Дьєре – 2:6, 7:6 (7:5), 7:5\n\nРоберто Баутіста Агут – Міомір Кецманович – 7:6 (7:5), 7:6 (7:5)\n\nМарсель Гранольєрс/Педро Мартінес – Нікола Чачич/Душан Лайович – 6:7 (5:7), 6:2, 6:2\n\nГРУПА C (Гамбург, Німеччина)\n\nФранція 1:2 Німеччина\n\nБенжамін Бонзі – Ян–Леннард Штруфф – 4:6, 6:2, 5:7\n\nАдріан Маннаріно – Оскар Отте – 6:4, 6:3\n\nНіколя Маю/Артур Ріндеркнех – Кевін Кравіц/Тім Пютц – 2:6, 6:3, 6:7 (1:7)\n\nГРУПА D (Глазго, Великобританія)\n\nСША 2:1 Велика Британія",
    "Тривожні вибори в Італії, реакція на ядерні погрози РФ, Boeing 737 сів у озеро: новини вихідних": "США пригрозили Росії \"катастрофічними наслідками\" за застосування ядерної зброї і серйозними економічними витратами за проведення псевдореферендумів на тимчасово окупованих в Україні територіях.\n\nПрем'єр-міністр Польщі заявив, що режим президент РФ слабшає, саме тому він іде на загострення конфлікту і найближчим часом можна очікувати ескалації агресії.\n\nПрем’єрка Британії закликала союзників зберігати рішучу підтримку України й не підаватися на \"бряцання зброєю\" від Путіна, а Канада розширює спроможності логістичного хабу у Шотландії, щоб прискорити постачання зброї і боєприпасів Україні та союзникам на східному флангу НАТО.\n\nБільше важливих і цікавих новин вихідних 24 та 25 вересня у нашому дайджесті.\n\nТакож підписуйтеся і на наш Telegram-канал - так зручніше отримувати дайджести та іншу важливу і цікаву інформацію!\n\nРеакція на псевдореферендуми\n\nПрезидент США Джо Байден заявив, що Сполучені Штати ніколи не визнають результати псевдореферендуми на окупованих територіях України і пригрозив Росії серйозними економічними витратами.\n\n\"Ми будемо працювати з нашими союзниками і партнерами, щоб накласти на Росію додаткові швидкі і серйозні економічні витрати\" - додав він.\n\nБайден запевнив, що Сполучені Штати стоять разом з нашими партнерами по всьому світу у відкиданні будь-яких сфабрикованих результатів, які оголосить Росія.\n\nРазом з тим, за даними кореспондента Радіо Свобода\" Рікарда Джозвяка, у восьмому пакеті санкцій ЄС не буде обмеження цін на російську нафту.\n\nСербія, попри свою прихильність до Росії, не визнаватиме псевдореферендуми, організовані РФ на окупованих територіях півдня й сходу України.\n\n\"Геноцидальна війна\" Путіна\n\nГлава дипломатії ЄС Жозеп Боррель заявив, що Євросоюз повинен серйозно поставитися до погроз президента РФ Владіміра Путіна про можливість застосування ядерної зброї у війні в Україні.\n\nЗа його словами, війна досягла \"небезпечного моменту\".\n\n\"Безумовно, це небезпечний момент, тому що російська армія загнана в кут, і реакція Путіна - погроза застосування ядерної зброї - це дуже погано\", - сказав Боррель.\n\nАдміністрація президента США Джо Байдена непублічно попередила Кремль про те, що будь-яке застосування ядерної зброї у війні проти України буде мати \"катастрофічні наслідки\" для Росії.\n\nУ Конгресі США вважають, що Сполучені Штати мають домагатись виключення Росії із Ради Безпеки ООН.\n\nТак за словами конгресмена-республіканця Браяна Фіцпатріка, члени групи підтримки України в Конгресі планують відповідне двопартійне звернення.\n\n\"Я буду закликати до цього. І моя колега, конгресвумен Марсі Каптур також закликатиме до цього. Це буде двопартійне звернення співголів групи підтримки України в Конгресі - назавжди виключити Росію із Ради Безпеки та взагалі з ООН. Це сором для цієї організації. Країна, чиє військо та уряд активно здійснюють найгіршу форму геноциду, в цю саму мить поки ми розмовляємо, має членство у Раді Безпеки ООН\", - заявив Фіцпатрік.\n\nМіністр закордонних справ Естонії Урмас Рейнсалу також сказав, що війна Росії в Україні стала геноцидальною, і всі країни повинні бути стурбовані світовим порядком безпеки, де \"переважає сила\".\n\nКрім того, Естонія долучилася до позову України проти РФ щодо геноциду. Країна вирішила скористатися положеннями статті 63 Конвенції про запобігання геноциду й долучитися до позову.\n\nУкраїна звернулася до Міжнародного суду 26 лютого, оскільки Росія виправдовувала вторгнення в Україну, яке розпочалося 24 лютого, необхідністю перешкодити Україні і покарати її за передбачуваний геноцид у Луганській і Донецькій областях.\n\nМобілізація в РФ\n\nПрем'єр-міністр Польщі Матеуш Моравєцький заявив, що режим президент РФ Владіміра Путіна слабшає, саме тому він іде на загострення конфлікту і найближчим часом можна очікувати ескалації агресії.\n\n\"Російський ведмідь поранений і, на жаль, найближчим часом можна очікувати ескалації насильства та хвилі російської агресії. Це не змінює того факту, що з кожним днем ​​режим Путіна слабшає\", - сказав Моравецький.\n\nЗа його словами, послання Путіна, в якому він оголосив про мобілізацію, мало викликати страх, але це свідчить не про силу Росії, а про глибоку кризу, в якій вона опинилася.\n\nЧисло росіян, які в’їхали до Фінляндії, за тиждень зросло на 88%.\n\nГлава Євроради не проти відкрити кордони ЄС для росіян, які втікають з країни.\n\nУ Нідерландах також готові приймати російських ухилянтів.\n\nА от глава МЗС Литви проти надання притулку ухилянтам: росіяни мають встати проти Путіна.\n\n\"Литва не надаватиме притулок тим, хто просто тікає від відповідальності. Росіяни повинні залишитися і воювати. Проти Путіна\" - написав Ландсбергіс.\n\nДопомога Україні\n\nПрем’єрка Британії Ліз Трасс закликала союзників зберігати рішучу підтримку України й не підаватися на \"бряцання зброєю\" від президента РФ Владіміра Путіна.\n\nКанада розширює спроможності логістичного хабу у Шотландії, щоб прискорити постачання зброї і боєприпасів Україні та союзникам на східному флангу НАТО.\n\nЕстонія подарує Житомирській області 12 автобусів.\n\nА глава МЗС Польщі вважає, що Німеччина робить все, щоб допомагати Україні якнайменше і якнайпізніше.\n\n\"Я пам'ятаю обґрунтування цього очевидного небажання з боку німців підтримати українську сторону з багатьох питань, чи то матеріально, чи то фінансово. Тут ми з німцями суттєво відрізняємося. Ми виходимо з того, що якщо допомагаємо, то намагаємося зробити це якомога більше, максимально посилити позиції України і зробити це якомога швидше, за англосаксонським принципом \"хто дає швидко, той дає двічі\". - сказав міністр.\n\n\"У мене, навпаки, складається враження, що німецька політика полягає в тому, щоб надавати цю допомогу якомога менше і якомога пізніше. Чому? (...) Я думаю, що вони хочуть, щоб відносини з Росією послаблювалися якомога менше\", - зазначив Рау.\n\nУкраїна та Іран\n\nВ міністерстві закордонних справ України розкритикували заяви Ірану про нібито вплив \"третьої сторони\" на рішення Києва знизити рівень відносин з Тегераном.\n\n\"Єдиною \"третьою стороною\" є іранські безпілотники, які Україна вже безпосередньо збиває в своєму небі. Тегеран несе повну відповідальність за руйнацію відносин з Україною\" - сказав речник МЗС Олег Ніколенко.\n\n\"Іран має негайно припинити постачання зброї РФ для вбивств українців, а не виправдовуватися фантазіями про \"зовнішній вплив\" - додав Ніколенко.\n\n23 вересня українська сторона ухвалила рішення позбавити посла Ірану в Україні акредитації, а також суттєво скоротити кількість дипломатичного персоналу іранського посольства у зв'язку з постачанням Росії ударних безпілотників.\n\nПредставник МЗС Ірану Насер Канаані \"порадив\" Україні \"утриматися від впливу третіх сторін, які прагнуть зруйнувати відносини між двома країнами\".\n\nКанаані також заявив, що Тегеран пропорційно відповість на рішення української сторони.\n\nСлід додати, що у будівлю посольства Ірану в Греції кинули коктейль Молотова.\n\nВибори в Італії\n\nВ Італії проходять дострокові вибори: правий блок має найбільші шанси на перемогу.\n\nПерші за сторіччя осінні загальнонаціональні вибори в Італії були спричинені міжпартійною боротьбою, яка в липні призвела до повалення уряду прем'єр-міністра Маріо Драгі.\n\nОстанні опитування громадської думки два тижні тому показали, що правий альянс на чолі з партією Джорджії Мелоні \"Брати Італії\" має явну перевагу.\n\nНагадаємо, глава Єврокомісії Урсула фон дер Ляєн завуальовано пригрозила Італії наслідками, якщо вона відхилиться від демократичних принципів після перемоги правого блоку на чолі з Джорджією Мелоні на виборах у неділю.\n\nПро феномен \"Братів Італії\" та їхньої лідерки Джорджії Мелоні ЄвроПравда вже докладно писала. Ми також докладно аналізували, як дострокові вибори можуть змінити зовнішню політику Італії.\n\nІнше: Британії не вистачає робочої сили\n\nБайден відібрав в Афганістану статус основного союзника за межами НАТО.\n\nВказівник одного з мікрорайонів Риги розмалювали в кольори російського прапора.\n\nКанада скасує вимогу про вакцинацію для в'їзду з 30 вересня.\n\nУряд Британії планує послабити імміграційні правила через нестачу робочої сили.\n\nНімеччина пропонує заборонити громадянам ЄС обіймати посади в російських держкомпаніях.\n\nКНДР запустила балістичну ракету перед візитом віцепрезидентки США до Сеулу.\n\nГреція наполовину скоротила імпорт російського газу, а Німеччина домовилася про постачання газу з ОАЕ.\n\nТуреччина звинуватила Грецію у перекиданні бронетехніки на острови з невоєнним статусом.\n\nУ Франції вантажний Boeing 737 скотився в озеро після посадки.",
    "Ліга націй УЄФА: груповий турнір завершують матчі 6-го туру": "У Лізі націй УЄФА 25-27 вересня пройдуть поєдинки заключного, 6-го туру групового етапу.\n\nЯк повідомляв Укрінформ, футболісти збірної України у вівторок, 27 вересня, у Кракові (Польща) прийматимуть національну команду Шотландії, передає Укрінформ.\n\nУ паралельному матчі групи 1 Ліги В на «Авіва Стедіум» у Дубліні зіграють Ірландія та Вірменія.\n\nЗгідно регламентом Ліги націй УЄФА, переможці чотирьох груп Ліги В отримають путівки до Ліги А, а останні команди квартетів у наступному циклі виступатимуть у Лізі С.\n\nЧитайте також: Збірна України з футболу на виїзді розгромила Вірменію\n\nРозклад поєдинків 6-го туру Ліги націй УЄФА.\n\n25 вересня.\n\nЛіга А\n\nгрупа 1: Данія - Франція, Австрія - Хорватія.\n\nТаблиця: Хорватія - 10 очок, Данія - 9, Франція - 5, Австрія - 4.\n\nгрупа 4: Нідерланди - Бельгія, Вельс - Польща.\n\nТаблиця: Нідерланди - 13 очок, Бельгія - 10, Польща - 4, Вельс - 1.\n\nЛіга С\n\nгрупа 1: Люксембург - Литва, Фарерські острови - Туреччина.\n\nТаблиця: Туреччина - 13 очок, Люксембург - 8, Фарерські острови - 5, Литва - 1.\n\nгрупа 3: Казахстан - білорусь, Словаччина - Азербайджан.\n\nТаблиця: Казахстан - 13 очок, Азербайджан - 7, Словаччина - 6, білорусь - 2.\n\nЛіга D\n\nгрупа 1: Андорра - Латвія, Молдова - Ліхтенштейн.\n\nТаблиця: Латвія - 12 очок, Молдова - 10, Андорра - 7, Ліхтенштейн - 0.\n\n26 вересня.\n\nЛіга А\n\nгрупа 3: Англія - Німеччина, Угорщина - Італія.\n\nТаблиця: Угорщина - 10 очок, Італія - 8, Німеччина - 6, Англія - 2.\n\nЛіга В\n\nгрупа 3: Чорногорія - Фінляндія, Боснія і Герцеговина - Румунія.\n\nТаблиця: Боснія і Герцеговина - 11 очок, Чорногорія - 7, Фінляндія - 5, Румунія - 4.\n\nЛіга С\n\nгрупа 4: Гібралтар - Грузія, Північна Македонія - Болгарія.\n\nТаблиця: Грузія - 10 очок, Північна Македонія - 7, Болгарія - 6, Гібралтар - 1.\n\nЛіга D\n\nгрупа 2: Сан-Марино - Естонія.\n\nТаблиця: Естонія - 9 очок, Мальта - 6, Сан-Марино - 0.\n\n27 вересня.\n\nЛіга А\n\nгрупа 2: Швейцарія - Чехія, Португалія - Іспанія.\n\nТаблиця: Португалія - 10 очок, Іспанія - 8, Швейцарія - 6, Чехія - 4.\n\nЛіга В\n\nгрупа 1: Україна - Шотландія, Ірландія - Вірменія.\n\nТаблиця: Шотландія - 12 очок, Україна - 10, Ірландія - 4, Вірменія - 3.\n\nгрупа 2: Албанія - Ісландія.\n\nТаблиця: Ізраїль - 8 очок, Ісландія - 3, Албанія - 1. /росія - відсторонена від змагань через війну проти України/.\n\nгрупа 4: Швеція - Словенія, Норвегія - Сербія.\n\nТаблиця: Норвегія - 10 очок, Сербія - 10, Словенія - 5, Швеція - 3.\n\nЛіга С\n\nгрупа 2: Греція - Північна Ірландія, Косово - Кіпр.\n\nТаблиця: Греція - 12 очок, Косово - 6, Північна Ірландія - 5, Кіпр - 5.",
    "Кваліфікація ЧС-2023: результати матчів 28 серпня": "У неділю, 28 серпня, відбулося шість матчів другого раунду кваліфікації чемпіонату світу 2023 року.\n\nСербія здолала Туреччину завдяки 24 очкам і 10 підбиранням від Миколи Йокіча. Греція Янніса Адетокумбо впевнено перемогла Бельгію, а Фінляндія переграла Естонію і стала першою європейською збірною, яка гарантувала собі участь у чемпіонаті світу.\n\nЧемпіонат світу-2023\n\nКваліфікація. Другий раунд\n\nГрупа I\n\nВелика Британія - Латвія 80:87 (16:24, 22:14, 22:26, 20:23)\n\nВелика Британія: Хесон 15 + 8 підбирань + 8 передач, Оласені 14 + 6 підбирань, Нельсон 11 + 8 передач\n\nЛатвія: Порзингіс 29 + 14 підбирань, Ломажс 16, Бертанс 11\n\nГреція – Бельгія 85:68 (30:15, 19:18, 15:11, 21:24)\n\nГреція: Я. Адетокумбо 24 + 7 підбирань, Дорсі 22, Калатес 12 + 5 передач\n\nБельгія: Обасохан 14, Бако 12 + 9 підбирань, Житло 10 + 5 підбирань\n\nТуреччина – Сербія 72:79 (11:26, 17:21, 27:18, 17:14)\n\nТуреччина: Осман 22 + 6 підбирань, Коркмаз 18, Шенгюн 17\n\nСербія: Йокіч 24 + 10 підбирань, Гудурич 14 + 6 передач, Калініч 14 + 6 підбирань, Лучич 11\n\nПоложення команд: Латвія – 5-1, Греція – 4-2, Бельгія – 3-3, Сербія – 3-3, Туреччина – 2-4, Велика Британія – 1-5.\n\nГрупа J\n\nНімеччина – Словенія 90:71 (17:20, 16:11, 28:15, 29:25)\n\nНімеччина: Шрьодер 17 + 10 передач, Вагнер 16 + 7 підбирань, Обст 13 + 6 підбирань, Фойгтманн 11 + 14 підбирань\n\nСловенія: Дончич 23 + 6 підбирань + 5 передач, Тобі 10 + 5 підбирань, Драгич 9\n\nЕстонія – Фінляндія 68:76 (21:23, 15:24, 19:10, 14:19)\n\nЕстонія: Котсар 14 + 9 підбирань, Крііса 13\n\nФінляндія: Салін 20, Маркканен 18 + 9 підбирань, Мадсен 11 + 12 підбирань\n\nІзраїль – Швеція 83:95 (23:24, 15:28, 22:18, 23:25)\n\nІзраїль: Мадар 27, Соркін 13 + 7 підбирань, Авдія 13 + 5 підбирань\n\nШвеція: Борг 20, Пантцар 18+6 передач, Біргандер 16+7 підбирань\n\nПоложення команд: Фінляндія – 7-1, Німеччина – 7-1, Словенія – 5-3, Ізраїль – 3-5, Швеція – 3-5, Естонія – 2-6.",
    "Успіх чи програш європейсько-американської дипломатії в Косово": "Успіх чи програш європейсько-американської дипломатії в Косово\n\nДва тижні поспіль у європейській політиці однією з ключових тем після війни рф проти України, підвищення цін на продукти харчування та енергоносії, світова продовольча криза, є Косово. Минулого тижня у Брюсселі відновився діалог між Белградом та Приштиною, який поставили на паузу ще минулого року. Переговори сербського президента Александара Вучича та косовського прем’єра Альбіна Курті результатів не принесли. Тобто, сторони не змогли домовитися про документи та автомобільні знаки, що є проблемним аспектом взаємовідносин Сербії і Косово вже декілька років. Вучич після брюссельських перемовин відмовився говорити із журналістами. Утім, він у своєму Інстаграмі написав про те, що зустріч була надзвичайно важкою. Альбін Курті теж не давав розлогих інтерв’ю, а також особливо не коментував зустріч із сербським президентом.\n\nПодібні безрезультативні зустрічі в ЄС сприймали, хитаючи головою. Що ж типу з ними поробиш, це Балкани. Так це приблизно і виглядало. Зазвичай. Утім, зараз ситуація дещо інша.\n\nБрюссельська зустріч\n\nНа поновлення Діалогу про нормалізацію між Белградом та Приштиною в Європейському Союзі чекали більше року. Зустріч мала відбутися ще у липні цього року, але Александар Вучич попросив про її відтермінування на місяць. В очікуванні новин перемовин між Косово і Сербією знову трапився локальний інцидент, який одразу примусив говорити про Балкани в усьому світі. Одночасно із цим загострилися відносини між Тайванем та Китаєм, що знову викликало нервове посіпування у світі.\n\nПодібне відволікання уваги ЄС і США від українських реалій у Києві сприйняли з тривогою, бо розпалювання вогнищ локальних конфліктів вигідне кремлю. Євросоюз і США є ключовими гравцями у Балканському регіоні, хоча американські позиції останнім часом перестали бути тут такими помітними. Щоб зберігти свій вплив на Балканах, США і не мають постійно бути видимими. Саме так і сталося в ніч на 1 серпня, коли посол Сполучених Штатів у Приштині Джефф Ховенієр домігся, аби Приштина відклала рішення про запровадження нових документів та номерних знаків.\n\nПісля того у Вашингтоні і Брюсселі завмерли в очікуванні зустрічі Курті і Вучича. І сербські, і косовські політики робили за цей час неоднозначні заяви, які здебільшого були звинуваченнями на адресу іншої сторони. Такий популізм є досить характерним у відносинах Сербії та Косова, тому на нього увагу звертали тільки місцеві медіа.\n\nАлександар Вучич та Альбін Курті прибули до Брюсселю за день до початку перемовин. Обидва встигли зустрітися із Генеральним секретарем НАТО Єнсом Столтенбером та обговорити ситуацію на півночі Косова. Вучич потім у заяві для ЗМІ відзначав, що поважає роль миротворчої місії КФОР (міжнародні миротворчі сили під егідою НАТО, які з 1999 р. діють в Косово) у стабілізації безпекової ситуації в Косово, Сербії і регіоні. Столтенберг намагався донести до Вучича меседж про єдність перед російською загрозою, але сербський президент вміє професійно “відморожуватися” і робити вигляд, що його це не стосується.\n\nПереговори між Вучичем, Курті і Лайчаком 18 серпя пройшли без результатів. Жодна іх сторін потім не коментувала подробиці зустрічі. Вучич коротко написав у Інстаграм, що було досить важко. Косовський прем’єр у той самий день вирушив до Приштини, а Вучич ще день “гостював” у Брюсселі.\n\nПо суті, поновлення Діалога про нормалізацію, який був надією для ЄС і різних міжнародних організацій, не принесло очікуваного результату. І якщо на Балканах до цього поставилися досить прохолодно, то в Брюсселі занепокоєно.\n\nСербія на шляху до визнання Косова?\n\nСтан невизначеності змусив спеціальних представників США і ЄС у регіоні Західних Балкан об’єднати зусилля, аби отримати конкретний результат від Приштини і Белград.\n\nЗ 24 по 27 серпня відбулася спільна поїздка Мирослава Лайчака та Габріеля Ескобара до Приштини і Белграда. Спочатку посланці вмовляли Курті, потім Вучича, який за декілька днів до цього провів зустріч із представниками косовських сербів на півночі самопроголошеної республіки. Президент Сербії пообіцяв їм, що більше вбивати і проганяти сербів з Косова і Метохії не буде.\n\nУ суботу ввечері Жозеп Боррель, а за ним Курті та Вучич, повідомили про досягнення компромісу щодо посвідчень особи. Серби можуть вільно пересуватися через адміністративний кордон із Косовом по документам, виданими у Сербії, а косівські албанці в’їжджати та виїжджати з Косова зі своїми документами. Договір розповсюджується і на представників інших національних меншин, які проживають у Косово і Сербії. Цікаво, що за день до досягнення домовленостей, спеціальний представник США на Західних Балканах Габріель Ескобар заявив, що проблеми з документами може вирішити запровадження подвійного громадянства в Сербії і Косово.\n\nПитання номерних знаків на автомобілях так і не вирішили. Хоча Жозеп Боррель вважає, що знайти ефективне рішення, яке влаштує обидві сторони, буде неважко. Досить оптимістично, хоча за допомогою американського посланця рішення точно знайдуть.\n\nВ Приштині домовленість сприйняли як перемогу, бо це фактично говорить про визнання Белградом косовських документів і існування Косова як окремого суб’єкта міжнародних відносин. У Сербії теж вбачають перемогу, бо це свідчить про те, що ЄС і далі визнає Косово сербською територією. Для Вучича наступний крок – виконання пунктів 1-6 Брюссельської угоди щодо утворення Асоціації сербських муніципалітетів в Косово.\n\nНасправді, перемоги немає для жодної із сторін. Євросоюзу і США вдалося зняти загострення, але це короткотермінове рішення. Знов дається взнаки відсутність комплексного підходу щодо врегулювання проблем між Сербією і Косово. Те, що роблять Брюссель і Вашингтон є ситуативним рішенням, до якого вдаються європейці та американці не вперше. Головне, аби у своїх непослідовних кроках ситуативного характеру ЄС і США щодо сербсько-косовських суперечок не заплутались. Далі може бути гірше, а до радикальних підходів не готові ані в Брюсселі, ані у Вашингтоні.\n\nЄвропейська фасилітація не працює\n\nБалкани, особливо регіон Західних Балкан, для Євросоюзу виявився не по зубам. Ну не готові там рішуче, швидко і радикально реагувати на локальні конфлікти, давити та примушувати до миру. Вмовляння не проходять. Достатньо подивитися на 11-річний Діалог про нормалізацію. Брюссельська угода 2013 р., укладена за посередництва ЄС, стала значною перемогою Брюсселю. Утім, за ці роки вона практично не виконується. Сторони декілька разів обговорювали технічні аспекти співробітництва і все. По іншим пунктам – утворення Асоціації сербських муніципалітетів, доступ до архівів та баз даних по особам, які зникли безвісти, дослідження масових поховань, вирішення майнових питань – прогресу немає\n\nЗа два останні роки євродипломатія отримала два значні результати у рамках Діалогу про нормалізацію виключно завдяки втручанню Вашингтону.\n\nУ вересні 2020 р. за посередництва США Сербія та Косово підписали Договір про економічну нормалізацію. Майже через два роки Сполучені Штати знов стали чарівною паличкою для ЄС у локальній ескалації на півночі Косова. Жозеп Боррель у сьогоднішньому інтерв’ю для Радіо Вільна Європа сказав, що успіх став можливим завдяки співпраці із США. Це означає одне – остаточно вирішити сербсько-косовські протирічння ЄС вдасться тільки через залучення американських дипломатів, які, схоже, здатні діяти більш рішуче для досягнення потрібного для них результату.\n\n“Мілітарний” працює завдяки постійній підтримці Спільноти\n\nСтавай патроном на Patreon від $1\n\nБудь спонсором на Youtube від 70 грн\n\nНавіть донат в 30 грн (ціна 1 кави) допоможе нам працювати далі:\n\nPayPal - [email protected]\n\nПриватбанк 4149 6293 1808 2567\n\nmonobank 4441 1144 4179 6255\n\nБудь з “Мілітарним” на всіх платформах\n\nTwitter || Telegram || Facebook || Youtube",
    "\"Геть з України!\" В окупованому Криму партизани залишили нові послання Росії. Фото": "У тимчасово окупованому Росією Криму українські партизани розклеїли патріотичні листівки та намалювали на вулицях символ опору – жовту стрічку. Патріоти нагадали загарбникам, що кримський півострів – це Україна.\n\nВідео дня\n\nВідповідні фотографії в неділю, 25 вересня, опублікував Telegram-канал \"Жовта стрічка\". Уточнюється, що світлини зроблені в Сімферополі.\n\nНа одній із листівок мирних мешканців закликали евакуюватись. На іншій розміщено напис: \"Геть з України, м*скаль некрасівий!\".\n\n\"Український опір в АР Крим є, зростає кількість наших активістів, готових до рішучих дій\", – сказано в повідомленні Telegram-каналу.\n\nПартизани висловили впевненість у тому, що в Сімферополі всі чудово розуміють: звільнення Криму від р*шизму – це лише питання часу!\n\nЯк раніше писав OBOZREVATEL:\n\n– 24 вересня хакери зламали пропагандистське телебачення у Криму та ввімкнули звернення президента України Володимира Зеленського.\n\n– У ньому глава держави закликав мешканців захоплених територій ігнорувати незаконну мобілізацію. Окупантам український лідер порадив здаватись.\n\nТільки перевірена інформація в нас у Telegram-каналі Obozrevatel та у Viber. Не ведіться на фейки!",
    "Британія ввела санкції проти РФ через проведення псевдореферендумів на окупованих територіях України": "Велика Британія повідомила про запровадження санкцій проти 92 осіб та організацій із Росії через проведення псевдореферендумів на окупованих територіях України. Як йдеться на сайті Міністерства закордонних справ країни, під санкції потрапили 89 осіб та три організації.\n\nУ списку, зокрема, мільярдер та засновник «Киевской площади» Рік Нісанов, засновник Уральської гірничо-металургійної компанії Іскандер Махмудов, голова ради директорів компанії «Площадь Европы» Зарах Ілієв, голова групи компаній «Арети» Ігор Макаров.\n\nДо списку санкцій також включені представники ради директорів та правління «Газпромбанку», наглядової ради та правління Сбербанку та «Радкомбанку», а також три організації – «Гознак», Міжнародний розрахунковий банк і піар-агентство «ИМА-Консалтинг».\n\nНа окупованих територіях Донбасу, підконтрольних угрупованням «ДНР» та «ЛНР», а також окупованих після початку повномасштабної війни частинах Херсонської та Запорізької областей України розпочалися псевдореферендуми щодо входження до складу РФ. Псевдореферендуми мають тривати до 27 вересня. Україна, США, Великобританія та інші країни неодноразово заявляли, що не визнають результатів таких «голосувань».\n\nМіністр закордонних справ Великобританії Джеймс Клеверлі заявив, що «уявні референдуми, що проводяться під дулом пістолета, не можуть бути вільними чи справедливими». «Вони дотримуються чіткої схеми насильства, залякування, тортур та насильницьких депортацій на захоплених Росією територіях України», – зазначив він.\n\nУ британському МЗС кажуть, що запроваджені санкції «спрямовані проти тих, хто стоїть за цими фіктивними голосуваннями, а також проти осіб, які продовжують підтримувати агресивну війну російського режиму»."
}