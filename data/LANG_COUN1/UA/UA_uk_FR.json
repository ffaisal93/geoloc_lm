{
    "Франція встановить мінімальну плату за доставку книг, замовлених онлайн, щоб допомогти магазинам конкурувати з Amazon": "getty images\n\nФранція планує запровадити мінімальну плату за доставку в розмірі 3 євро для онлайн-замовлень книг вартістю менше ніж 35 євро, щоб вирівняти умови для незалежних книгарень, які намагаються конкурувати з гігантами електронної комерції.\n\nПро це повідомляє Reuters.\n\nЩе у 2014 році був прийнятий закон вже забороняє безплатну доставку книг, але Amazon та інші постачальники, такі як Fnac, обійшли його, стягуючи символічну плату в 1 цент за доставку, коли локальні книжкові магазини зазвичай беруть до 7 євро за доставку книги.\n\nУ грудні 2021 року було проголосовано закон, щоб закрити лазівку в один цент через мінімальну плату за доставку, але закон не міг набути чинності, доки уряд не вирішив розмір цієї комісії.\n\n\"Це дозволить адаптувати книжкову індустрію до цифрової ери шляхом відновлення рівноваги між великими платформами електронної комерції, які пропонують практично безплатну доставку книг незалежно від розміру замовлення, і книжковими магазинами, які не можуть відповідати таким цінам доставки\", — заявили в Мінкульті та Мінфіні Франції.\n\nВони додали, що Франція повідомить Європейську комісію про свій план, і мінімальна плата за доставку набуде чинності через шість місяців після того, як ЄС надасть дозвіл.\n\nВІДЕО ДНЯ\n\nМіністерство культури заявило, що плату в три євро, яка включає податки, не можна обійти за допомогою програм лояльності або спільної покупки книг з іншими товарами.\n\nВін додав, що для замовлень на суму понад 35 євро онлайн-постачальники можуть запропонувати комісію за доставку в один цент.\n\nAmazon у п’ятницю не прокоментував, але представник послався на заяву, зроблену на етапі лобіювання законодавства, коли компанія заявила, що плата за доставку буде \"основним\" фактором інфляції та особливо вразить читачів у сільській місцевості.\n\nКнижкові магазини у Франції пережили зростання Amazon завдяки закону 1981 року, який забороняє знижки на нові книжки, але вони кажуть, що здатність американського онлайн-гіганта знижувати ціни на доставку досі спотворює ринок.\n\nФранцузька асоціація книжкових магазинів SLF у п’ятницю заявила, що комісія в три євро недостатня, оскільки це означає, що книжкові магазини все одно продаватимуть собі у збиток, доставляючи книги клієнтам. Він закликав уряд знизити тарифи французької пошти за доставку книжок книгарнями.\n\nПонад 20% із 435 млн книг, проданих у Франції у 2019 році, були куплені в Інтернеті, а частка ринку 3300 незалежних книжкових магазинів Франції повільно зменшується через конкуренцію з боку онлайн-магазинів, таких як Amazon, Fnac і Leclerc.\n\nНагадаємо:\n\nФранція стала першою країною в Європі, яка заборонила рекламу викопного палива – такою була обіцянка французького президента Емманюеля Макрона під час передвиборчої кампанії навесні цього року.",
    "6-й тур чемпіон світу Франція програла у Данії": "У неділю, 25 вересня, на стадіонах Європи стартував останній, 6-й, тур групової стадії Ліги націй, в якому збірна України напередодні вивезла розгромну перемогу з Вірменії.\n\nЛіга націй. 6-й тур\n\nДивізіон А\n\nГрупа 1\n\nДанія — Франція — 2:0 (Дольберг, 34, Сков-Ольсен, 39).\n\nЧинні чемпіони світу французи з Кіліаном Мбаппе у складі зазнали третьої невдачі в турнірі, але все ж змогли врятуватися від вильоту з елітного дивізіону Ліги націй.\n\nАвстрія — Хорватія — 1:3 (Баумгартнер, 9 — Модрич, 6, Лівая, 69, Ловрен, 72).\n\nВіцечемпіони світу-2018 хорвати, перемігши на стадіоні «Ернст Хаппель» у Відні австрійців, виграли групу та пробилися до фінального турніру Ліги націй.\n\nДо речі, колишній одноклубник Андрія Ярмоленка за «Вест Хемом», а нині форвард «Болоньї» 33-річний Марко Арнаутович провів 104-й матч у футболці збірної Австрії, ставши рекордсменом національної команди за кількістю ігор (в активі Андреаса Херцога — 103 зустрічі).\n\nПідсумкове становище команд: 1. Хорватія — 13 очок; 2. Данія — 12; 3. Франція — 5; 4. Австрія — 4.\n\nГрупа 4\n\nНідерланди — Бельгія — 1:0 (ван Дейк, 73).\n\nВіцечемпіони Ліги націй-2019 голландці впевнено виграли групу і знову пробилися до фінальної четвірки, яка й розіграє трофей у міні-турнірі у червні 2023 року.\n\nУельс — Польща — 0:1 (Свідерські, 58).\n\nПідсумкове становище команд: 1. Нідерланди — 16; 2. Бельгія — 10; 3. Польща — 7; 4. Уельс — 1.\n\nДивізіон С\n\nГрупа 1\n\nФарери — Туреччина — 2:1 (Давідсен, 51, Едмундсен, 59 — Гюрлер, 89).\n\nЛюксембург — Литва — 1:0 (Родрігес, 89).\n\nПідсумкове становище команд: 1. Туреччина — 13; 2. Люксембург — 11; 4. Фарерські острови — 8; 4. Литва — 1.\n\nГрупа 3\n\nСловаччина — Білорусь — 1:1 (Зреляк, 65 — Бахар, 45).\n\nБілоруси не змогли виграти 19-й (!) поспіль поєдинок під керівництвом Георгія Кондратьєва і тепер поборються у стикових поєдинках за право залишитися у третьому за силою дивізіоні Ліги націй.\n\nАзербайджан — Казахстан — 3:0 (Марочкін, 66, у свої ворота, Озобіч, 74, Нурієв, 90+1). На 35-й хвилині вилучений Аліп (Казахстан).\n\nПідсумкове становище команд: 1. Казахстан — 13; 2. Азербайджан — 10; 3. Словаччина — 7; 4. Білорусь — 3.\n\nДивізіон D\n\nГрупа 1\n\nМолдова — Ліхтенштейн — 2:0 (Стине, 90+2, 90+4).\n\nАндорра — Латвія — 1:1 (Росас, 88 — Гутковскіс, 50).\n\nКоманда Латвії, незважаючи на втрачену перемогу в Андоррі, виграла групу і піднялася в дивізіон С, випередивши молдаван за рахунок переваги в особистих зустрічах (4:2 — у гостях та 1:2 — удома).\n\nПідсумкове становище команд: 1. Латвія — 13; 2. Молдова — 13; 3. Андорра — 8; 4. Ліхтенштейн — 0.\n\nУ понеділок, 26 вересня, у Лізі націй зіграють: дивізіон А — група 3: Англія — Німеччина, Угорщина — Італія; дивізіон В — група 3: Чорногорія — Фінляндія, Румунія — Боснія та Герцеговина; дивізіон С — група 4: Гібралтар — Грузія, Північна Македонія — Болгарія; дивізіон D — група 2: Сан-Марино — Естонія.\n\nРаніше «ФАКТИ» повідомляли, де і на яких каналах дивитися у прямому ефірі вирішальний поєдинок у Лізі націй Україна — Шотландія.\n\nФото Twitter Equipe de France\n\n1145\n\nЧитайте нас у Telegram-каналі, Facebook та Instagram",
    "Франція – один із провідних іноземних роботодавців у рф: лише 5% компаній залишили російський ринок — Finance.ua": "Франція – один із провідних іноземних роботодавців у рф: лише 5% компаній залишили російський ринок Вчора 23:40 — Світ\n\nФранція – один із провідних іноземних роботодавців у рф: лише 5% компаній залишили російський ринок\n\nСтаном на 15 вересня 2022 року близько 40% співробітників французьких компаній у росії вже покинули свої місця роботи через повний вихід лише 8 великих компаній. Йдеться про Renault, SociеtеGenerale, Publicis Groupe, Schneider Electric, Thales/Gemalto, Delfingen, Rexel і Sodexo.\n\nПро це свідчать дані KSE Institute.\n\nЦі компанії генерували 28% виручки, мали 35% інвестованого у країну капіталу з усіх 157 французьких компаній у рф. На цьому етапі трохи більше половини (51%) французького бізнесу залишається на російському ринку, 17% — дещо обмежує діяльність, 27% — виходить і лише 5% — повністю залишили рф.\n\nЗалишаються на ринку росії Auchan, Leroy Merlin, Lactalis, Danone, Bonduelle, Lacoste, L’occitane, L’Oreal, Yves Rocher, Clarins, Servier Laboratories, Sanofi, Ipsen, BlaBlaCar, FM Logistic і т.д.\n\nСтаном на 18 вересня компанії, що вийшли з рф, мали не менше ніж 248,4 тис. персоналу, $25,4 млрд річного доходу. Бізнес, який оголосив про повний вихід, налічував 147,5 тис. співробітників та $34,2 млрд доходу. На тих, хто вже пішов із росії, працювало 167,5 тис. осіб, а річний дохід сягав $63,8 млрд.\n\nВарто зазначити, що Франція є одним із провідних іноземних роботодавців у росії, поступаючись лише США (близько 400 тис. осіб) та випереджаючи Німеччину (близько 150 тис. осіб). За підсумками минулого року 157 найбільших французьких компаній забезпечили роботою понад 245 тис. росіян та отримали $26 млрд доходу.\n\nКрім того, 2021-го росія була сьомим за величиною ринком Франції за межами ЄС, а експорт на російський ринок досяг €5,2 млрд.\n\nУБР За матеріалами:\n\nЯкщо Ви помітили помилку, виділіть необхідний текст і натисніть Ctrl+Enter , щоб повідомити про це.",
    "Україна і Франція домовляються про постачання додаткових САУ “Caesar”": "САУ Caesar в ЗСУ. Фото: Угруповання ОС\n\nУкраїна і Франція домовляються про постачання додаткових САУ “Caesar”\n\nУкраїна і Франція працюють над постачанням нових САУ “Caesar” для ЗСУ.\n\nПро це повідомив міністр закордонних справ України Дмитро Кулеба у своєму Twitter.\n\nВін розповів про деталі своєї зустрічі з французькою колегою Катрін Колонною у Нью-Йорку.\n\n“На нашій зустрічі моя французька колега міністр Колонна і я зосередилися на тому, як притягнути Росію до відповідальності за її злочини, і на внеску Франції у відновлення зруйнованих війною регіонів України”, – розповів Кулеба.\n\nЗа його словами, він представив французькій колезі проєкт “Київського безпекового договору”\n\nСАУ Caesar в Україні. Фото: FACEBOOK/Валерій Залужний\n\nДві країни домовляються про постачанням Збройним Силам України нових самохідних гаубиць “Caesar”.\n\n“Ми також працюємо над постачанням нових “Caesar” в Україну”, – написав Кулеба.\n\nРаніше повідомлялося про передачу Україні 18 самохідних артилерійських установок. Це призвело до замовлення у компанії Nexter додаткових нових САУ для збройних сил Франції.\n\nКолісні самохідні установки Caesar в ЗСУ. Фото: Угруповання ОС\n\nСАУ “Caesar” з колісною формулою 6×6 має броньовану кабіну, яка захищає екіпаж гармати з шести людей від осколків снарядів та обстрілу зі стрілецької зброї.\n\nМашини також оснащені навігаційними приладами, засобами прицілювання та балістичних розрахунків і системами зв’язку.\n\nСАУ Caesar в ЗСУ. Фото: Угруповання ОС\n\nФранцузька 155-мм самохідна артилерійська установка призначена для знищення живої сили та артилерійських батарей противника.\n\nПостріл САУ Caesar. Фото: Угруповання ОС\n\nАртилерійська частина представлена 155-мм гаубицею зі стволом довжиною 52 калібри. Максимальна дальність стрілянини – 42 км. Швидкострільність – шість пострілів за хвилину.\n\n“Мілітарний” працює завдяки постійній підтримці Спільноти\n\nСтавай патроном на Patreon від $1\n\nБудь спонсором на Youtube від 70 грн\n\nНавіть донат в 30 грн (ціна 1 кави) допоможе нам працювати далі:\n\nPayPal - [email protected]\n\nПриватбанк 4149 6293 1808 2567\n\nmonobank 4441 1144 4179 6255\n\nБудь з “Мілітарним” на всіх платформах\n\nTwitter || Telegram || Facebook || Youtube",
    "Франція відправить слідчих для розслідування воєнних злочинів в Ізюмі": "Міністерка закордонних справ Франції Катрін Колонна оголосила, що її країна відправить до України місію підтримки для слідчих, які розслідують скоєні в Ізюмі Харківської області воєнні злочини.\n\nЯк повідомляє \"Європейська правда\", таке Колонна сказала під час засідання Ради Безпеки ООН у зв’язку із ситуацією в Україні в четвер.\n\n\"Щойно у квітні стало відомо про злочини, скоєні в Бучі, ми відправили дві групи слідчих в України. Три місяці вони допомагали українському правосуддю терпляче й ретельно відновлювати факти, і ми подарували мобільну лабораторію для аналізу ДНК\", – сказала вона.\n\n\"Тепер, коли світові стало відомо про нові злочини в Ізюмі, ми вирішили направити ще одну місію підтримки слідчих на місцях, тому що там, де діє Росія, використовуючи пропаганду та дезінформацію, правосуддя має ґрунтуватися на фактах та доказах\", – наголосила глава французької дипломатії.\n\nМісто Ізюм Харківської області було звільнення від російської окупації на початку вересня під час контрнаступу українських сил. У ньому було виявлено масове поховання на понад 440 тіл. Західні лідери гостро відреагували на це.\n\nЗ’ясувалося, що росіяни під час окупації Ізюму й Балаклії в Харківській області поводилися подібним чином, як у Київській області: катували жителів, руйнували дитячі садки й школи, іншу інфраструктуру.\n\nРаніше стало відомо, що ООН готує групу працівників, яка вирушить до Ізюма і вивчить докази тортур російських сил.",
    "Франція та Румунія допоможуть Україні експортувати зерно": "Міністр транспорту Франції Клеман Бон заявив, що підпише угоду з Румунією, щоб допомогти збільшити експорт українського зерна до країн, що розвиваються, зокрема в Середземномор'я.\n\nПро це пише Reuters.\n\n\"Експорт зерна з України впав з початку війни через те, що її чорноморські порти, ключовий шлях для постачання, довгий час були закриті, що підвищило світові ціни на продовольство і викликало побоювання щодо дефіциту в Африці та на Близькому Сході. Румунія, другий найбільший експортер пшениці в ЄС до країн поза ЄС, включаючи Єгипет, після Франції та найбільший експортер кукурудзи, був одним з альтернативних маршрутів експорту українського зерна\", - зазначило агентство.\n\nМіністр транспорту Франції Клеман Бон заявив, що підпише угоду з Румунією, яка дозволить Україні постачати ще більше зерна до Європи та країн, що розвиваються, у тому числі середземноморських, які потребують продовольства.\n\nЗа словами міністра, угода охоплює експорт сухопутним, морським та річковим транспортом.\n\nЗгідно з проектом угоди, Париж інвестує у розробку проекту, спрямованого на підвищення ефективності порту Галац, обладнання прикордонних пунктів на півночі Румунії, максимальне використання зернових контейнерів, розміщених у порту Констанца, а також збільшення пропускної спроможності у порту Констанци та через Сулинський морський канал.\n\nЦе також допомогло б побудувати середньострокову стратегію для експортного коридору між Румунією та Україною та забезпечити оптимізацію руху суден з українським зерном.\n\nРаніше повідомлялось, що Україна може залишитися світовим лідером з експорту соняшнику в новому сезоні.",
    "Франція оцінила досвід ЗСУ та зрозуміла, що снаряди та CAESAR треба виготовляти в рази швидше": "Країни НАТО зараз посилено переосмислюють досвід війни РФ проти України, зокрема – в плані накопичення запасів озброєнь та боєприпасів. Що в свою чергу стимулює провідні країни Заходу збільшувати затрати на розвиток армії та оборонно-промислового комплексу.\n\nЗокрема, як пише польський портал Defence24, минулого тижня міністр збройних сил Франції Себастьян Лекорно заявив, що \"країна не перебуває в стані війни, але має до неї готуватись\". І навіть якщо зараз Париж може опертись на підтримку своїх союзників по НАТО, то все рівно має розраховувати в першу чергу на власні сили.\n\nФранцузьке військо на маневрах, фото ілюстративне\n\nЛекорно також проголосив, що Франція зараз починає \"економічну мобілізацію\", і цей процес має відбуватись за наступними векторами. Міноборони Франції має оцінити актуальну потребу армії в запасах озброєння, та визначити \"слабкі місця\" в технічному оснащенні (як наприклад, кількість реально боєготових літаків).\n\nВодночас – потрібно з’ясувати, від імпорту яких саме критичних елементів залежить французький ОПК; прорахувати, чи можливе тут імпортозаміщення; і як логічний фінал зусиль – прискорити виробничий цикл боєприпасів та озброєння, за лозунгом \"виробляти швидше та більше\".\n\nЛінія виробництва літаків Rafale, фото - Dassault Aviation\n\nФранцузький уряд уже \"влив\" додатково 3 мільярди євро на розвиток національного ОПК в рамках \"Закону про оборонне програмування\". А тепер – хоче влити ще від 3 до 6 мільярдів євро на збільшення обсягів і темпів виробництва боєприпасів.\n\nЛекорно уже озвучив чіткий критерій, що зокрема цикл виробництва \"від замовлення до поставки у війська\" для 155-мм снарядів має скоротитись від 9 до 3 місяців, для САУ CAESAR – від 30 до 24 місяців. Як конкретніше досягти такої мети, Генеральний штаб ЗС Франції, Головне управління озброєнь та представники французького ОПК мають обговорити на окремій зустрічі у жовтні. Тоді ж планується проробити й концепцію \"промислового резерву\" - резерву потужностей, який може бути використаний для швидкого нарощення виробництва зброї й боєприпасів, у випадку необхідності.\n\nФранцузьке військо на маневрах, фото ілюстративне\n\nОкрім \"економічних\" та \"адміністративних\" заходів, Лекорно також говорив й про бюрократію. Наприклад – що для ОПК спростять адміністративні процедури, щоб підвищити якість виробництва. І що армія Франції почне виписувати менш \"деталізовані\" технічні умови до продукції, щоб прискорити цикл \"розробка-виробництво\".\n\nЯк окремо підкреслюють автори Defence24, уряд Франції зараз опинився в дилемі \"оборона чи вода\". Бо з однієї сторони, особливо цього літа через засуху агровиробники та енергокомпанії Франції відчували гострий дефіцит води, що заважало нормальній роботі. З іншої сторони, якщо французи не інвестуватимуть в оборону, то ризикують втратити буквально все через власну неготовність відбити вторгнення агресора. Навіть якщо це поки \"гіпотетична\" загроза.",
    "Франція вводить в експлуатацію плавучі сонячні панелі": "Франція вводить в експлуатацію плавучі сонячні панелі Проєкт Électricité de France у Південних Альпах має призвести до збільшення потенціалу сонячної енергії у Франції\n\nФранцузька державна енергетична компанія Électricité de France (EDF) планує ввести в експлуатацію свою першу сонячну батарею у Франції на початку наступного року, повідомляє Reuters. Спочатку в експлуатацію буде введено 20 МВт плавучих сонячних батарей на гідроелектростанції Lazer у Південних Альпах, також наразі розробляються й інші проєкти у Франції та за кордоном.\n\nСонячна батарея Lazer займатиме площу 24,5 га, що становить близько двох третин поверхні водосховища, і генеруватиме таку ж потужність, що і гідроелектростанція. Загалом Франція має близько 25 ГВт гідроелектростанцій, з них понад три чверті знаходиться у віданні EDF.\n\nПотенціал плавучої сонячної енергетики зростає по мірі того, як землі стає менше, а уряди переслідують більш високі цілі у галузі відновлюваних джерел енергії. Європейські уряди відкривають гідроелектростанції для прискорення зростання ВДЕ, адже наразі Франція відстає від своїх цілей у галузі відновлюваних джерел енергії. Плавучі сонячні батареї можуть допомогти надолужити втрачене, повідомила Reuters Events Камелія Фарчадо, паризький інженер з сонячної енергії з консультативної групи DNV.\n\nФранція наразі має в своєму розпорядженні 13 ГВт сонячної енергії, а в довгостроковому енергетичному плані уряду (PPE) встановлена мета: 21 ГВт до 2023 року та 35,6 ГВт-44,5 ГВт до 2028 року.\n\nГідроелектростанції легкодоступні при підключенні до мережі та знижують ризики, пов'язані з видачею дозволів, які продовжують перешкоджати наземним сонячним та вітровим проєктам. Сонячна енергія вдало доповнює гідроенергію, оскільки сонячні ресурси часто бувають найвищими у періоди нестачі води. Великий \"флот\" гідроелектростанцій Франції має величезний плавучий сонячний потенціал, але зміна рівня води на гідроелектростанціях створює додаткові ризики та потребує спеціальних систем \"якоря\" та \"швартування\".\n\nЗа словами представників EDF, будівництво проєкту Lazer почалося ще у березні 2021 року, але введення в експлуатацію було відкладено до початку 2023 року здебільшого через низький рівень води, що перешкоджає маневрам баржі, необхідним для встановлення. Компанія зможе застосувати знання про погодні умови та координацію між сонячними та гідроелектростанціями у майбутніх проєктах.\n\nМікеле Тальяп'єтр, керівник глобальної практики плавучих сонячних батарей та енергетичних систем у DNV, зазначив, що технологія плавучих сонячних батарей все ще є відносно новою. В майбутньому очікується подальша економія на проєктуванні, виробництві та установці таких батарей.\n\nПереклад “Української енергетики”",
    "Франція прагне скоротити споживання енергії на 10% вже цієї зими": "getty images\n\nУряд Франції різко посилив ціль зі скорочення споживання енергії цієї зими та уникнення перебоїв з електропостачанням, вочевидь, намагаючись привернути увагу громадськості.\n\nПро це повідомляє Bloomberg.\n\nПрем’єр-міністр Елізабет Борн закликала домогосподарства, підприємства, місцеві та національні органи влади скоротити споживання електроенергії на 10% порівняно з минулим роком, згідно з презентацією, надісланою журналістам після прес-конференції.\n\nРаніше уряд країни висунув ціль скоротити споживання на таку частку протягом двох років.\n\nЗазначається, що нова ціь є досить амбітною. Для порівняння, згідно з даними міністерства екології Франції, у 2020 році, який був відзначений пандемією Covid і неодноразовими відключеннями, загальне споживання енергії кінцевими користувачами впало на 5,6%.\n\nФранція витратила та заклала в бюджет мільярд євро, щоб обмежити зростання цін на електроенергію та газ і допомогти біднішим домогосподарствам оплатити рахунки за електроенергію та газ і впоратися з інфляцією.\n\nАле хоча заходи, що фінансуються державою, принесли певне полегшення споживачам і допомогли зменшити інфляцію порівняно з рештою єврозони, уряд попередив, що використання необхідно скоротити, щоб уникнути неорганізованих відключень електроенергії.\n\nВІДЕО ДНЯ\n\nНаціональний оператор електромережі Reseau de Transport d’Electricite у середу заявив, що цієї зими йому, можливо, доведеться видавати сповіщення, в яких проситимуть домогосподарства, підприємства та місцеву владу зменшити споживання в години пік.\n\nЦе сталося через день після того, як міністр з питань енергетики Агнес Паньє-Рунаше виключила будь-який ризик відключення електроенергії, що призведе до колапсу енергетичної системи Франції, але сказала, що в разі відключення електроенергії буде можливе певне організоване розвантаження, залежно від погоди.\n\n\n\n\n\n",
    "Коли Франція зможе дати Україні танки Leclerc: підрахунки виглядають зовсім невтішно": "Аналітики польського Defence24 вирішили змоделювати, коли і за яких умов Франція зможе передати для Збройних Сил України хоча б декілька десятків танків Leclerc. Їх підрахунки нас точно не втішать: якщо не буде ухвалене окреме політичне рішення, то Париж зможе віддати нам свої танки не раніше 2035-2040 років.\n\nСвою думку автори Defence24 аргументують так. За їх даними, на базах зберігання французької армії є \"декілька десятків\" танків Leclerc, а в стройових частинах – від 200 до 225 танків. І якщо дивитись лише на кількісні показники, то виглядає так, що Франція може нам віддати до 50 \"Леклерків\". Але якщо дивитись на якісні показники, то картина виглядає зовсім інакше.\n\n\"Леклерки\" на параді, офіційне фото збройних сил Франції\n\nОпираючись на свої дані, поляки стверджують, що частина французьких танків Leclerc несправна, тому машини на зберіганні можна в принципі \"списувати з балансу\", бо вони скоріш за все служать в якості \"донорів запчастин\".\n\nВідповідно вони стверджують, що французи мають зараз максимум 200 боєздатних танків, і на цьому тлі передача бодай 50 машин виглядає уже \"обвальним падінням\" боєздатності всієї армії Французької Республіки. І це при тому, що Париж має інтереси по всій земній кулі, де може знадобитись застосування танків. В тому числі і у Європі, для захисту партнерів по НАТО. Заміна \"Леклерку\" за програмою EuroTank має бути готовою та надходити у війська на рубежі 2035-2040 року. І лише тоді французькі військові будуть готові віддати свої танки Leclerc, песимістично вважають польські аналітики.\n\nФранко-німецький \"демонстратор технологій\" за програмою EuroTank на виставковій експозиції Eurosatory, травень 2022 року, фото – Defence24\n\nВід Defense Express можемо не менш песимістично додати – якщо розрахунки Defence24 вірні, то виходить, що \"Леклерки\" нам в принципі \"не світять\".\n\nАле справедливості заради, поляки роблять одну поправку, яка може покращити настрій: вони не виключають, що Макрон все ж може ухвалити політичне рішення передати нам танки Leclerc, як символічний крок про збільшення воєнної підтримки України. Навіть ціною деякого зниження обороноздатності Франції, як це було у випадку з передачею САУ CAESAR.\n\nФранцузький танк Leclerc на технічному обслуговуванні, ілюстративне фото з відкритих джерел\n\nПри цьому автори Defence24 цілком впевнені у тому, що Франція у нових партіях військової допомоги Україні може передати зокрема \"колісні танки\" типу AMX-10RC.\n\nЯк такі бронемашини можуть посилити ЗСУ у випадку передачі, Defense Express уже розповідало в своєму окремому матеріалі.",
    "Німеччина і Франція спільно виступили проти заборони в’їзду всіх росіян в ЄС": "Уряди Німеччини і Франції спільно виступили проти заборони на видачу віз для в’їзду в ЄС для всіх росіян.\n\nВідповідну позицію вони представили міністрам інших країн ЄС, які 30 і 31 серпня зустрічаються у Празі, повідомляє \"Європейська правда\" з посиланням на Zeit.\n\n\"Ми повинні подумати про розумні способи використання важливого важеля видачі віз\", – йдеться в документі.\n\nНа думку Берліна і Парижа, заявки від громадян Росії слід ретельно перевіряти на предмет можливих ризиків безпеці. Водночас, стверджують вони, не слід недооцінювати вплив безпосереднього досвіду життя в демократичних країнах, особливо це стосується майбутніх поколінь.\n\n\"Наша візова політика повинна відображати це і продовжувати дозволяти особисті контакти в ЄС з російськими громадянами, які не пов’язані з російським урядом\", – йдеться у позиції урядів.\n\nТому Німеччина і Франція хочуть зберегти законодавчу базу, яка дозволяє студентам, митцям, науковцям і спеціалістам, зокрема, в’їжджати до ЄС – незалежно від того, чи можуть вони зіткнутися з політичними переслідуваннями.\n\nКрім того, вони застерігають, що у разі візової заборони можуть виникнути так звані ефекти \"об’єднання навколо прапора\". Це означає, що громадяни іноді схильні об’єднано підтримувати свій уряд у разі нападів і провокацій ззовні.\n\nАвстрія також підтвердила, що виступає проти заборони на в'їзд для громадян Росії.\n\n\"Ми не повинні викидати дитину разом з водою, загальна заборона на візи для російських громадян повністю перервала б останні контакти з російським громадянським суспільством\", – сказав міністр закордонних справ Австрії Александр Шалленберг.\n\n\"Було б абсурдом блокувати шлях на Захід для критичних голосів у Росії прямо зараз\", – додав він.\n\nНагадаємо, за словами глави зовнішньополітичного відомства Європейського Союзу Жозепа Борреля, міністри закордонних справ ЄС можуть домовитися про певну модифікацію нинішніх правил видачі віз громадянам Росії.\n\nРаніше стало відомо, що Чехія висунула пропозицію про призупинення візової угоди з РФ як компромісний варіант. Цей крок передбачає збільшення візового збору з 35 до 80 євро, а також збільшення часу для обробки візових заяв і кількість необхідних для цього документів.\n\nКраїни Балтії, Польща та Фінляндія активно виступають за повне припинення видачі віз громадянам Росії в ЄС. Натомість Німеччина, залежні від туризму країни Південної Європи й топ-дипломат ЄС Жозеп Боррель виступили проти такого кроку.\n\nЧитайте також: Європа без росіян: як переконати держави ЄС закрити кордон для громадян РФ.",
    "Німеччина та Іспанія тиснуть на Францію через добудову газогону з Піренеїв": "Німеччина, Іспанія та Португалія застрягли в енергетичній суперечці з Парижем щодо газопроводу з Піренейського півострова до Північної Європи — і вони погрожують обійти Францію, якщо вона продовжуватиме протистояти плану.\n\nПро це пише Politico, повідомляє \"Європейська правда\".\n\nТри країни розчаровані через опір президента Франції Еммануеля Макрона завершенню трубопроводу MidCat вартістю 3 мільярди євро.\n\nПо трубопроводу можна було б транспортувати газ, що надходить з Північної Африки, а також з восьми терміналів зрідженого природного газу в Іспанії та Португалії, через Піренеї до Франції та далі до Німеччини.\n\nУ довгостроковій перспективі іберійські країни планують використовувати трубопровід для продажу зеленого водню власного виробництва в Північну Європу.\n\nУряди Іспанії та Німеччини проведуть консультації в іспанському місті Ла-Корунья 5 жовтня, а наприкінці минулого місяця обидва уряди підтвердили свою підтримку проєкту.\n\nАле Франція наполягає на своєму небажанні відновити проєкт, який був закритий у 2019 році. Макрон нещодавно зазначив, що існуючі трубопроводи, що з’єднують Францію та Іспанію, використовуються лише на 55% потужності, стверджуючи, що немає потреби в інших.\n\n\"Ідея про те, що MidCat може вирішити проблеми з енергопостачанням континенту, є хибною, фактично хибною\", — заявив президент Франції раніше цього місяця.\n\nЄврокомісія також налаштована скептично. Раніше цього місяця комісар із питань внутрішнього ринку Тьєррі Бретон сказав: \"Незрозуміло, чи буде такий проєкт мати економічний сенс\".\n\nУ короткостроковій перспективі Париж хоче продавати газ зі своїх чотирьох LNG-терміналів до Німеччини, а не бути просто транзитною країною для газу з півдня, заявили офіційні особи ЄС і Франції.\n\nУ довгостроковій перспективі Франція сподівається продавати водень, вироблений за допомогою ядерної енергії, сказав високопоставлений французький чиновник. Критики кажуть, що якщо MidCat не буде побудовано, то Франція фактично закриє конкуренцію з Піренейського півострова.",
    "«Ядерний клуб»: скільки боєголовок є в наявності у країн світу та скільки з них розгорнуті": "Росія в особі володимира путіна та кремлівських пропагандистів знову погрожує всьому світу ядерною зброєю. Путін заявив, що у відповідь на «зазіхання на територіальну цілісність» рф застосовуватиме для захисту «всі доступні засоби». У світі засудили небезпечну риторику диктатора, нагадавши, що ядерну зброю має не тільки росія, але переможця у такій війні не буде. Зараз до так званого ядерного клубу входять дев'ять держав: США, росія, Китай, Франція, Велика Британія, Індія, Пакистан, Північна Корея та Ізраїль (неофіційно). На інфографіці «Слово і діло» – порівняння їхніх ядерних потенціалів. Відразу обмовимося, точної статистики щодо кількості ядерних боєголовок немає – держави вважають за краще не розкривати ці дані. Тому можна оперувати лише приблизними оцінками міжнародних організацій.\n\nЗа оцінкою Федерації американських учених, станом на початок 2022 року у світі налічується сумарно 12,7 тисяч ядерних боєголовок. Понад 9,4 тисяч перебувають на військових складах, решту боєголовок було виведено з експлуатації, але вони все ще чекають на демонтаж.\n\nЗ 9 тисяч 440 боєголовок, які є на військових складах, близько 3 тисяч 730 розгорнуті у складі оперативних сил. Приблизно 2 тисячі американських, російських, британських та французьких боєголовок (із усіх розгорнутих) перебувають у стані підвищеної готовності та готові до використання у найкоротші терміни.\n\nНайбільший ядерний запас має росія – приблизно 5 тисяч 977 боєголовок, щоправда з них близько півтори тисячі знято з експлуатації або чекає на демонтаж. Розгорнуто у рф 1588 стратегічних боєголовок.\n\nНа другому місці США, які поступово скорочують свій ядерний потенціал, – 5 тисяч 428 ядерних боєголовок. Близько 1720 з них знято з експлуатації або підлягає демонтажу, 1644 – розгорнуто.\n\nСеред європейських країн ядерним арсеналом володіють лише Франція та Велика Британія. На озброєнні Франції є 290 ядерних боєголовок (280 розгорнуто), Британії – 225.\n\nНа озброєнні Китаю є 350 ядерних боєголовок. Майже однаковий ядерний потенціал у Пакистану та Індії – 165 та 160 боєголовок відповідно.\n\nІзраїль ніколи не підтверджував, але й не спростовував наявність ядерної зброї, ведучи політику «непрозорості». Але за оцінками експертів, країна має близько 90 ядерних боєголовок.\n\nПівнічна Корея з 2005 року відкрито веде програму створення ядерної зброї, а цього року офіційно проголосила себе ядерною державою. На озброєнні КНДР має 20 боєголовок.\n\nНагадаємо, за інформацією ЗМІ, США протягом кількох місяців відправляли до москви приватні повідомлення, попереджаючи керівництво росії про «серйозні наслідки», які потягне застосування ядерної зброї.\n\nВійськовий експерт вважає, що якщо Україна розгромить окупаційні війська та здобуде впевнену перемогу на полі бою, у росії можуть відібрати її ядерний арсенал.\n\nРаніше було названо три сценарії, як путін може застосувати тактичну ядерну зброю.",
    "\"Якби Німеччина та Франція справді хотіли посилення санкцій, Угорщина їх би не блокувала\"": "Відносини України та Польщі наразі переживають ледь не найкращий період у своїй історії. Повномасштабне вторгнення РФ змусило Київ та Варшаву нарешті відкласти історичні суперечки та зайнятися безпековими питаннями, щодо яких країни не мають розбіжностей.\n\nРазом із тим часто зовнішньополітичні оцінки України та Польщі не є тотожними. І Варшава геть інакше, аніж Київ, дивиться на відносини з іншими європейськими країнами, зокрема з Німеччиною, Францією та Угорщиною.\n\nЩоби краще зрозуміти позицію нинішньої польської влади, під час Економічного форуму в місті Карпач ЄвроПравда поспілкувалася з відомим політологом та радником голови МЗС Польщі Пшемиславом Журавським вель Граєвським.\n\nПовний запис розмови можна подивитися у відео на YouTube-каналі ЄвроПравди. А нижче – найцікавіші тези, багато з яких можуть стати неочікуваними для українського читача.\n\nЗменшення підтримки України\n\nДопомога Україні є стратегічним інтересом Польщі, оскільки ви ведете війну проти нашого спільного ворога.\n\nАле одночасно треба визнати, що ресурси Польщі не безмежні і вони мають свої межі. На жаль, 2023 рік буде роком виборів в Польщі, і це також є фактором, який матиме вплив на рівень допомоги. Також на поляків впливають й зростаючі ціни на енергоресурси.\n\nПроте ці фактори не зможуть розвернути курс Польщі.\n\nПо-перше, треба пам’ятати, що ми у своїй історії мали 18 воєн з Москвою.\n\nТому ми добре знаємо, що таке російська агресія, і розуміємо, що якщо Україна не зупинить Росію, то вона вдарить по Польщі.\n\nТакож ми всі чудово знаємо, що компроміс з Росією неможливий. Адже Росія просто не знає такого поняття, як компроміс.\n\nТому, оцінюючи зміни у підтримці України, варто дивитися на два її виміри.\n\nЄ державна підтримка, яка є наслідком рішень на рівні уряду, – і вона залишатиметься стабільною. Також є можливість мобілізації суспільства для цієї допомоги – але остання з природних причин буде зменшуватися.\n\nПозиції польських партій щодо підтримки України\n\nНаразі можна говорити лише про одну партію з тих, що мають шанси залишитися у Сеймі, – \"Конфедерацію\", – яка може просувати вигідні для РФ тези.\n\nПроте це невелика політична сила, і вона напевно не матиме можливості впливати на урядові рішення. Якими б не були результати парламентських виборів 2023 року, я категорично виключаю можливість входження \"Конфедерації\" в урядову коаліцію.\n\nІнша річ – сьогоднішня (демократична) опозиція, яка підтримує Україну, проте у своїй зовнішній політиці координуватиме всі рішення з центром ЄС, з Німеччиною та Францією.\n\nА якщо політика Польщі буде скоординована з політикою Німеччини, то рівень допомоги неодмінно впаде. Ознаки цього можна помітити вже зараз.\n\nМи вже чули, як політики опозиції виступали проти візових санкцій проти РФ, так само, як проти них виступає Німеччина.\n\nЦе також є ризиком для України. Саме тому, на мою думку, нинішня урядова команда є найбільш ефективною в допомозі для України. Інакше ця допомога може виявитися більш декларативною, аніж реальною.\n\nІсторичні суперечки між Україною та Польщею\n\nНа щастя, ми бачимо, що ці суперечки пішли у минуле. Чи можуть вони повернутися? Я би цього не виключав. Хоча б тому, що Росія і надалі залишатиметься зацікавленою у розбраті між нашими країнами.\n\nІ нехай зараз такі провокації не можуть бути вдалими, через декілька років ситуація може змінитися.\n\nПроте нинішні випробування зблизили Україну та Польщу. Є всі підстави сподіватися, що в нас буде сильніший імунітет проти таких провокацій.\n\nУгорщина та блокування санкцій\n\nЗовнішній курс Угорщини та Польщі є подібним щодо подій в ЄС. Але одночасно – геть іншим щодо політики щодо Росії та України.\n\nУгорщина та Польща взаємно потребують допомоги одна одної в європейському просторі, але мають різну політику на Сході. І я не думаю, щоб це можна було змінити.\n\nПри цьому мені здається неправильним зображати Угорщину як головного союзника РФ у Євросоюзі. Це швидше пропагандистський погляд на природу відносин всередині ЄС.\n\nТак, офіційний курс Угорщини полягає в тому, що вони не хочуть ризикувати долею своєї меншини на Закарпатті, яка могла би потрапити під російські бомби. Звичайно, це не повністю пояснює логіку дій Будапешта.\n\nРадше варто казати, що Угорщина зараз є інструментом, який дозволяє Німеччині та Франції, а також польській опозиції, стверджувати, що хтось не дає їм вводити нові санкції проти РФ.\n\nПроте це не є правдою.\n\nНасправді нових санкцій не хочуть саме французи та німці.\n\nВ такій ситуації особлива позиція Угорщини у питанні санкцій дозволяє німцям та французам зняти з себе відповідальність.\n\nЧи хочуть Німеччина та Франція перемоги України?\n\nВпевнений, що якщо Німеччина та Франція були би однозначно налаштовані на посилення санкцій, в Угорщини не було би жодного шансу заблокувати їх.\n\nЗамість цього Німеччина та Франція насправді не хочуть перемоги України, оскільки це маргіналізує їхню позицію в Європі. Перемога України посилить позиції Центрально-Східної Європи – від Скандинавії до Румунії, але це явно не те, чого хочуть Берлін та Париж.\n\nХоча формально політика цих країн істотно змінилися за пів року війни, однак ці зміни мають більше фасадний характер.\n\nЗокрема, на превеликий жаль, у Франції так і не з'явилося впливового не проросійського політика. Тому ми не бачимо різниці між нинішнім курсом президента Макрона та ситуацією, якщо президентські вибори виграла б Марін Ле Пен.\n\nСитуація у Німеччині дещо краща. Є \"зелені\", для яких цінності мають більший вплив на рішення, аніж в інших партіях. Проте решта партій, в першу чергу соціал-демократи, залишаються дуже проросійськими.\n\nТак само ми поки не можемо сказати, чим є критична до РФ позиція нового керівництва ХДС. Це звичайна політика опозиції, яка мусить критикувати уряд, чи реальна зміна курсу? Все-таки саме ця партія і створила нинішній курс Німеччини.\n\nВступ України до НАТО та безпекові гарантії\n\nЧленство в НАТО – це лише інструмент, тоді як метою є забезпечення безпеки для країни. А безпеку можуть гарантувати ЄС з США.\n\nПроте, на мою думку, Німеччина та Франція і зараз, і навіть після завершення війни не допустять членства України в НАТО. Так само, як вони не допустили цього в Бухаресті в 2008 році.\n\nЗвичайно, офіційна позиція Польщі полягає в тому, що ми усіма силами будемо сприяти наданню Україні членства в Альянсі. І в цьому питанні у нас будуть союзники.\n\nПроте треба бути готовими до того, що є й впливові противники прийняття України до НАТО.\n\nТому треба думати і про альтернативні гарантії безпеки.\n\nТакою альтернативою може бути багатосторонній союз, наприклад такий, як було утворено Польщею, Україною та Британією. Проте членом цього об'єднання мають бути Сполучені Штати – це єдина країна, яка має достатній потенціал, щоб зупинити Росію.\n\nКомбінація українсько-польсько-балтійсько-скандинавсько-британсько-американської безпекової співпраці буде оптимальним інструментом, щоб зупинити Росію та гаранувати безпеку Україні.\n\nВізові обмеження для росіян\n\nПерш за все, маю надію, що до повного обмеження в'їзду росіян незабаром приєднається і Польща. Тоді скоординовані дії Польщі, балтійських країн та Фінляндії можуть бути достатньо ефективними.\n\nЩо стосується заборони на загальноєвропейському рівні, то і тут ми бачимо, що головними союзниками росіян є Німеччина та Франція, які виступають категорично проти такої заборони.\n\nШвидше за все, у майбутньому їм доведеться платити політичну та іміджеву ціну за таку політику.\n\nПроміжні вибори у США\n\nНе думаю, що будь-який результат проміжних виборів у США здатний вплинути на допомогу Україні.\n\nЦя допомога – національний інтерес США. Можлива поразка країни, яку підтримують США, матиме дуже погані наслідки для американців. Причому – в усьому світі.\n\nЦе була би друга поспіль демонстрація, що можливо перемогти державу, яка має американську підтримку. Перший раз це був Афганістан. І ця поразка стала передумовою російської агресії в Україні.\n\nДосвід поразки Афганістану став однією з причин підтримки для України. Американці знають, що друга така поразка може стати сигналом для Китаю в його політиці проти Тайваню.\n\nІнтерв'ю було взято під час Економічного форуму в Карпачі (Польща).\n\nСпілкувався Юрій Панченко,\n\nредактор \"Європейської правди\"",
    "Глава МЗС Франції про воєнні злочини рф: Ми повинні забезпечити правосуддя": "Франція наголошує на необхідності забезпечення правосуддя щодо воєнних злочинів, вчинених в Україні.\n\nПро це під час виступу на засіданні Ради Безпеки ООН заявила міністерка закордонних справ Франції Катрін Колонна, передає кореспондент Укрінформ.\n\n“Франція вважає, що ми передусім повинні забезпечити правосуддя. Без правосуддя не буде миру”, - сказала Колонна.\n\nВона підкреслила, що правосуддя є також імперативом міжнародної безпеки. “Я звертаюся до тих, хто бачить у цій війні лише черговий конфлікт. Якщо все дозволено тут, то, тим більше, все буде дозволено і в інших місцях, і вірогідність війни та агресії лише зростатиме”, - сказала Колонна.\n\nГоворячи про злочини проти людяності, вона наголосила, що світ має переконатися, що винні у злочинах та ті, хто віддавав злочинні накази, повинні понести відповідальність.\n\nКолонна зазначила, що відповідні умови для спеціалізованого правосуддя були створені, і що 43 держави звернулися до міжнародного суду.\n\n“Вперше така велика кількість держав звернулася до суду. Це свідчить про важливість, яку ми колективно надаємо тому, що відбувається”, - наголосила вона.\n\nКолонна зазначила, що Міжнародний кримінальний суд (МКС) доповнить роботу українського правосуддя та інших національних юрисдикцій. За її словами, в цих рамках правосуддя має бути забезпечене всім необхідним, тому Франція працює з низкою інших партнерів, щоб підсилити у всіх цих юрисдикціях збір доказів та збір достовірної інформації.\n\nВона нагадала, що Франція надає МКС як фінансову, так і людську підтримку. “Ми надали суддів, слідчих у розпорядження суду, при цьому поважаючи його незалежність”, - сказала Колонна.\n\nПри цьому глава французької дипломатії наголосила: “Йдеться про боротьбу з безкарністю, йдеться про цілісність нашого міжнародного світового порядку. Вибір війни, який під хибними приводами здійснила росія, маніпулюючи таким поняттям, як геноцид — це найгірший злочин. (...) Тому перед лицем усього цього необхідно створювати міжнародне кримінальне правосуддя”.\n\nЗараз, зазначила Колонна, така сама маніпуляція відбувається, коли, вдаючись до всіх засобів і погроз, росія призначає “референдуми” на територіях, що були захоплені силою.\n\nВона підкреслила, що маніпуляції призводять до того, що слова втрачають сенс. “Тому наша робота, наше завдання навколо столу Ради безпеки полягає в тому, щоб сенс відновити”, - наголосила міністр.\n\nЧитайте також: Франція та Румунія підписали угоду про спрощення експорту українського зерна\n\nГлава МЗС Франції зазначила, що сьогодні, коли росія вчиняє злочини за межами своїх кордонів, МКС зможе вести розслідування за фактом злочину проти людяності і воєнних злочинів.\n\n“Ми побачимо висновки, яких дійде МКС. Важливо, щоб винні були виявленні і постали перед судом. (...) Жертви та їхні близькі мають бути впевнені, що ці злочини не залишаться безкарними. Це наш обов’язок перед ними”, - сказала Колонна.\n\nГлава МЗС Франції також обговорила з міністром закордонних справ Дмитром Кулебою механізми притягнення рф до відповідальності за її злочини в Україні та відновлення постраждалих від війни регіонів. Про це глава української дипломатії написав у Твіттері.\n\n«Під час нашої зустрічі моя французька колега Катрін Колонна і я зосередилися на способах притягнення росії до відповідальності за її злочини та внеску Франції у відновлення постраждалих від війни регіонів України. Я презентував Київський договір безпеки. Також ми працюємо над постачанням нових CAESAR в Україну», - зазначив Кулеба.\n\nIn our meeting, my French counterpart @MinColonna and I focused on ways to hold Russia accountable for its crimes and France’s contribution to recovery of Ukraine’s war-torn regions. I presented the Kyiv Security Compact. We are also working on supplies of new CAESARs to Ukraine. pic.twitter.com/MouMiJgPlW — Dmytro Kuleba (@DmytroKuleba) September 22, 2022\n\nЯк повідомлялося, у четвер, Рада Безпеки ООН в рамках тижня високого рівня 77-ї сесії Генасамблеї проводить засідання щодо боротьби з безкарністю у зв’язку з російською війною в Україні.\n\nРаніше Кулеба наголосив в ООН на важливості надання Україні необхідної зброї та притягнення росії до відповідальності для уникнення подальших звірств.\n\nФото: Catherine Colonna, Twitter",
    "Франція підтримала обмеження ціни на російський газ у ЄС": "Франція виступила за введення граничного рівня цін на постачання газу з Росії для всього ЄС.\n\nПро це йдеться у публікації Politico, повідомляє \"Європейська правда\".\n\nБрюссель розробляє радикальні заходи щодо зниження цін на енергоносії. Ці кроки обговорюватимуться представниками країн ЄС у середу перед екстреною зустріччю міністрів енергетики у п'ятницю.\n\nЗгідно з документами, які отримало видання, пропозиції включають обмеження цін на російський газ, нові орієнтири для встановлення цін на газ у масштабах усього ЄС та розподіл газу країнам, що його потребуватимуть, у разі надзвичайної ситуації.\n\n\"Якщо комісія вирішить ввести граничну ціну на природний газ, який закуповується трубопроводами з Росії, Франція підтримала б такий захід\", - заявив президент Франції Еммануель Макрон після телефонної розмови з канцлером Німеччини Олафом Шольцем.\n\nЛоуренс Бун, держсекретар у справах Європи в уряді Франції, заявила виданню, що необхідно вжити заходи для відповіді на російську агресію.\n\n\"Як контрнаступ ми, європейці, повинні зупинити маніпулювання ринком з боку Росії. Це та ж саме, коли ви бачите, що ціна акцій падає після поганих новин, і ви повинні призупинити торги. Франція вже робила ці пропозиції в минулому, інші робили, і вони, ймовірно, будуть на засіданні Ради у п'ятницю\", - сказала Бун.\n\nВона додала, що побоювання втручання у ринок недоречні. Ліквідності на газовому ринку все одно немає.\n\nБун підкреслила, що будь-які нові заходи мають бути \"тимчасовими\" - вони могли б бути введені \"на шість місяців\" і \"можливо, продовжені ще на шість місяців\".\n\nЗа даними ЗМІ, Європейська комісія визначила два можливі інструменти обмеження оптових цін на газ, відповівши на зниження поставок російського газу в Європу.\n\nГлава Єврокомісії Урсула фон дер Ляєн 2 вересня заявила, що настав час для обмеження цін на російський трубопровідний газ до Європи.",
    "Франція готується до зими: світло на Ейфелевій вежі вимикатимуть на годину раніше": "Рахунок за електроенергію у Парижі цьогоріч зросте на третину.\n\nПариж вимикатиме світло на Ейфелевій вежі на годину раніше, знизить температуру води в муніципальних басейнах і відкладе початок опалювального сезону у громадських будівлях, щоб заощадити енергію цієї зими.\n\nПро це заявила мер французької столиці Анн Ідальго, пише Reuters.\n\nЦі заходи спрямовані на досягнення мети президента Еммануеля Макрона, згідно з якою промисловість, домогосподарства та муніципальна влада скорочують споживання енергії на 10% у відповідь на скорочення постачання газу Росією та зростання цін на енергоносії.\n\nЕйфелева вежа зараз освічується до першої години ночі. Якщо освітлення вимикатимуть о 23:45, то це означатиме зниження енергоспоживання на 4%.\n\nЗ 23 вересня світло у громадських будівлях Парижа вимикатиметься о 22:00, а температуру знизять до 18 градусів за Цельсієм. Температура води в басейнах знизиться з 26 до 25 градусів.\n\nРахунок за електроенергію у Парижі цього року становитиме 90 мільйонів євро, що на 35 мільйонів більше, ніж зазвичай. Ця сума враховує довгострокові контракти на електроенергію та газ, які захищають владу від найбільшого збільшення витрат.\n\nУ всій Європі країни шукають способи скоротити споживання енергії та заповнити свої запаси газу, готуючись до можливого повного відключення.\n\nСитуація з російським газом не так впливає на Францію, як на деяких її сусідів, але рекордна кількість відключень ядерних реакторів змусила країну імпортувати електроенергію, хоча зазвичай вона є експортером. Це посилило тиск на ринки електроенергії.\n\nНагадаємо, Греція підготувалась до життя при припиненні постачання російського газу. Прем'єр-міністр країни Кіріакос Міцотакіс наголосив, що накопичено вже достатню кількість скрапленого газу, а кілька електростанцій готові перейти з газу на нафту.",
    "Франція допоможе Німеччині з газом в обмін на електроенергію – Макрон": "Президент Франції Емманюель Макрон за підсумками онлайн-наради з канцлером Німеччини Олафом Шольцем оголосив про запровадження механізму \"європейської солідарності\" щодо забезпечення газом та електроенергією.\n\nПро це повідомляє \"Європейська правда\" з посиланням на Le Figaro.\n\nЯк пояснив французький президент, Франція та Німеччина домовилися про взаємне забезпечення газом і електроенергією в умовах енергетичної кризи: Париж постачатиме газ Берліну в обмін на поставки електроенергії.\n\n\"Ми будемо робити так, щоб бути в солідарності з Німеччиною щодо газу, якщо зима буде важкою і Німеччина його потребуватиме\", – сказав Макрон і додав, що це зокрема передбачає відкриття нових газових терміналів в обох країнах.\n\nВін також нагадав, що в прийдешні місяці найголовнішими питаннями буде забезпечення відсутності відключень електроенергії та максимальний контроль цін на енергоносії.\n\nІ Франція, і Німеччина ухвалили заходи для допомоги населенню в умовах зростання цін на газ та електроенергію. Так, у Франції прагнуть скоротити споживання енергоресурсів на 10% і закликають менше використовувати обігрівачі й кондиціонери.\n\nА в Німеччині, окрім заходів економії, також ухвалили пакет допомоги на суму 65 мільярдів євро для домогосподарств і бізнесу.\n\nВІДЕО ДНЯ\n\nНагадаємо, у п'ятницю 2 вересня \"Газпром\" оголосив про закриття на невизначений термін газопроводу \"Північний потік\" до Німеччини, нібито з технічних причин. У Єврокомісії оголошення \"Газпрому\" назвали \"ще одним підтвердженням його ненадійності як постачальника\" і \"доказом цинізму Росії\".\n\n5 вересня речник Кремля Дмітрій Пєсков прямо сказав, що проблеми з постачанням газу по \"Північному потоку\" зберігатимуться доти, доки не буде знято західні санкції.",
    "Франція назвала пріоритети на Генасамблеї ООН - безпека ЗАЕС та ядерна програма Ірану": "Міністр закордонних справ Франції Катрін Колонна зазначає, що серед пріоритетів французької дипломатії на 77-й Генеральній Асамблеї ООН - питання встановлення зони безпеки навколо української АЕС у Запоріжжі та пропозиції щодо ядерної програми Ірану.\n\nПро це вона сказала під час пресконференції в кулуарах Генеральної Асамблеї ООН у понеділок у Нью-Йорку, передає Укрінформ.\n\nВона наголосила, що 77-ма Генеральна Асамблея ООН відкривається “в особливо серйозному контексті” війни в Україні.\n\nКолонна повідомила, що в понеділок обговорила з міністром закордонних справ рф сергієм лавровим питання щодо ситуації на ЗАЕС, зазначивши, що “час для встановлення зони безпеки спливає”.\n\nКолонна також повідомила, що у середу президент Франції Еммануель Макрон відкриє робочу зустріч на цю тему з генеральним директором МАГАТЕ та прем'єр-міністром України.\n\nКрім того, велику увагу Колонна приділила ядерній програмі Ірану. За її словами стосовно відновлення ядерної угоди, яка датується липнем 2015 року і яка була денонсована через три роки президентом США Дональдом Трампом, “вікно можливостей, схоже, готове закритися”.\n\n“Ми постійно повторюємо, що для Ірану не буде кращої пропозиції», і що «рішення залежить від них”, – додала вона.\n\nПри цьому Колонна не виключила, що президент Макрон може зустрітися зі своїм іранським колегою Ебрагімом Раїссі, який цього тижня буде присутній у Нью-Йорку.\n\n“Подивимося, що принесе нам цей тиждень”, - сказала глава французького МЗС.\n\nЩе одним пріоритетом для французької дипломатії, за словами Колонни, є “подвоєння зусиль для подолання розриву між північчю та півднем”, зокрема у питанні російського вторгнення в Україну, яке багато країн, зокрема в Африці, відмовилися засуджувати. За її словами, ця тема буде обговорена на вечері у вівторок у Нью-Йорку президентом Макроном з кількома іншими лідерами.\n\nЧитайте також: Зеленський затвердив склад делегації на генасамблею ООН\n\nТакож Колонна повідомила, що вона планує провести кілька зустрічей з колегами з Індо-Тихоокеанського регіону, зокрема з Китаю, Індії та Австралії.\n\nФото: La France à l'ONU",
    "Ліга націй. Данія – Франція 2:0. Мбаппе та компанія свою частину завдання не виконали": "Безумовно, Дешам має право нарікати на травми таких супер-зірок як Канте, Бензема, Погба, Дембеле та інших топ-гравців, але чи можна при цьому сказати, що стартовий склад французів за іменами хоч десь програвав збірній Данії? Навряд. Інша річ, що у команді Юльманна футболісти всі 90+ хвилин працювали один за одного, тоді як \"триколор\" більшу частину матчу намагалися виїхати на голому класі.\n\nНа перших хвилинах Франція очікувано активувала тиск на ворота Данії. Шмейхель парирував удар Мбаппе з гострого кута, також Каспер впорався із пострілом Грізманна, який став можливим завдяки швидкій комбінації трикутника \"триколор\" на лівому фланзі. Можна згадати і пристрілку від Камавінги, та й Меле ледь не зрізав снаряд у сітку господарів.\n\nБлижче до середини першої половини зустрічі данці почали частіше переходити центр поля та будити Ареоля. Чудово виконував роль глибинного плеймейкера Еріксен, та й загалом Крістіан просто дуже-дуже круто грав у футбол. Хавбек \"МЮ\" прискіпливо сканував поле: вивів Скова Ольсена на побачення із голкіпером (завадив мінімальний офсайд), двічі круто знайшов заготовленими подачами із корнерів голову Ділейні (Альфонсо на місці). А ще Ареоля із великими труднощами не дозволив Еріксену оформити \"сухий лист\".\n\nКрістіан – справжній майстер та талант, побудувати системну команду навколо такого футболіста – привілей для будь-якого тренера. Звичайно, Еріксен взяв участь в обох голах \"червоних\". Спочатку він дотепно перевів гру з центру на фланг, звідки Дамсгор результативно прострілив на Дольберга (1:0). Незрозуміло, чому на Міккеля не висунувся Саліба, як і неясно, чому Упамекано не глянув собі за спину. Звинувачувати Бадьяшиля і Ареоля сенсу немає: Бенуа мав свого візаві, а Альфонсо з двох метрів явно чекав на потужний удар у дальній кут у виконанні форварда данців, а не слабкий і кострубатий у ближній.\n\nЗдавалося б, французи були зобов'язані відповісти, але натомість сонні гості проґавили ще один м'яч. Еріксен подав кутовий, після метушні у штрафному майданчику Ділейні дотягнувся до снаряду й скинув його під постріл Скову Ольсену – Андреас сильно і зльоту прошив натовп із опонентів (2:0). Знову ж таки, чи винен Ареоля, який навіть не бачив моменту удару? Питання, скоріше, риторичне.\n\nУ рамках 15-хвилинної паузи Дешам зрозумів, що йому потрібно вносити зміни. Дідьє зробив подвійну субституцію, випустивши Клосса та Юссуфа Фофана замість Саліба та Камавінги відповідно. На місце правого центрбека в трійці опустився Павар, Бенжамен із цією роллю знайомий.\n\nФранцузи підтиснули данців, вони довго комбінували крутили мережива на половині поля суперника. Проте абсолютно чудово грав у рамці Каспер Шмейхель. Лідер данців потягнув удар Грізманна зі стандарту, а ближче до екватора другого тайму впорався із цілою серією реально небезпечних моментів від французів. Подумати тільки, Мбаппе тричі не переграв Шмейхеля! Усі забійні постріли Кіліана голкіпер \"Ніцци\" парирував, як і ще один залп від Грізманна після обрізки захисника господарів.\n\n58' Oh la contre attaque menée par Mbappé qui perd son face à face avec Schmeichel !\n\n\n\n????????2-0???????? | #DANFRA | #FiersdetreBleus pic.twitter.com/kz6O19mL7j — Equipe de France ⭐⭐ (@equipedefrance) September 25, 2022\n\nКонтратакувати Данія змогла лише під завісу зустрічі, хоча за ідеєю на фінальному відрізку матчу саме Франція мала організувати штурм воріт \"червоних\". Усі ресурси у підопічних Дешама припали на відрізок з 45-ї по 80-ту хвилину.\n\nХорватія обіграла на виїзді Австрію (1:3) і тепер зіграє у плей-офф Ліги націй. Перемога \"шашкових\" не дозволила Данії стрибнути вище за друге місце і зберегла прописку для Франції у Лізі А. У свою чергу команда Ранґніка вирушає до дивізіону рангом нижче.\n\nЛіга націй, група А, 6-й тур\n\nСтадіон: \"Паркен\" (Копенгаген)\n\nГоловний суддя: Іштван Ковач (Румунія)\n\nДанія – Франція 2:0\n\nГоли: Дольберг (33), Сков Ольсен (39)\n\nДанія: Шмейхель – Р. Крістенсен (Ба, 90+2), Андерсен, А. Крістенсен, Меле – Ділейні (К'єр, 72), Еріксен, Гейб'єрг – Сков Ольсен (Брайтвайт, 72), Дольберг (Хойлунн, 60), Дамсгор (Ліндстрем, 60)\n\nФранція: Ареоля – Саліба (Клосс, 46), Упамекано, Бадьяшиль – Павар, Чуамені, Камавінга (Ю. Фофана), Менді (Трюффер, 65) – Грізманн (Коло Муані, 81) – Жиру (Нкунку, 65), Мбаппе\n\nПопередження: Ділейні (54), Хойлунн (80)",
    "Франція може почати експортувати природний газ до Німеччини. Світ": "Про це інформує Reuters з посиланням на голову енергетичного регулятора Франції CRE Емманюель Варгон.\n\nФранція працює над питаннями тарифів на газ для Німеччини.\n\n\"Франція, ймовірно, почне експортувати природний газ до Німеччини приблизно 10 жовтня. Спостережний орган наразі працює над питаннями тарифів, пов’язаними з реверсом потоків на кордоні\", - йдеться в повідомленні.\n\nНаразі тривають консультації щодо встановлення тарифів, які триватимуть близько двох тижнів.",
    "Франція порушить тему конфлікту Вірменії та Азербайджану на Радбезі ООН": "Офіс президента Франції Еммануеля Макрона повідомив, що на засіданні Ради Безпеки ООН Франція порушить тему збройних зіткнень між Вірменією та Азербайджаном, які після тривалого затишшя спалахнули на кордоні двох країн у понеділок.\n\nПро це повідомляє Reuters, передає Укрінформ.\n\nУ пресслужбі Офісу французького президента також зазначили, що Макрон продовжує закликати обидві сторони конфлікту дотримуватися перемир'я.\n\nФранція є однією із трьох співголовуючих у Мінській групі, яка є посередником у переговорах між Вірменією та Азербайджаном, разом зі США та росією.\n\nЯк повідомляв Укрінформ, цієї ночі на кордоні між Вірменією та Азербайджаном була інтенсивна стрілянина. Єреван заявив про «широкомасштабну провокацію азербайджанської сторони». Своєю чергою влада Азербайджану наголосила, що обстріл є «відповіддю на провокацію та диверсію з боку Вірменії».\n\nПрем’єр-міністр Вірменії Нікол Пашинян заявив, що внаслідок відновлення бойових дій на кордоні з Азербайджаном загинули щонайменше 49 вірменських військовослужбовців.",
    "Франція з ініціативи Макрона починає публічні консультації щодо евтаназії": "Президент Франції Еммануель Макрон представив у вівторок 13 вересня план шестимісячних консультацій з громадянами щодо евтаназії.\n\nПро це йдеться у публікації Euractiv, пише \"Європейська правда\".\n\nФранцузький закон про евтаназію, відомий як закон Клея-Леонетті, датується 2016 роком. Протягом років його критикували пацієнти і політики, оскільки він дозволяє лише седацію хворої людини - медикаментозне занурення у несвідомий стан до смерті, й у тому випадку, коли життєвий прогноз хворого короткостроковий.\n\nЧерез п'ять місяців після свого переобрання Макрон вирішив повернути питання про евтаназію до порядку денного. Першим кроком буде шестимісячна консультація з громадянами, щоб, ймовірно, змінити правову базу до кінця 2023 року.\n\nЗакон Клея-Леонетті хотіли змінити у 2021 році, але внесений до Національної асамблеї законопроєкт відхилили, оскільки депутати від консервативних груп внесли майже 4000 правок.\n\nЗгідно з останніми даними Національного інституту демографічних даних, щороку у Франції від 2000 до 4000 осіб незаконно вдаються до евтаназії.\n\n\"Активна допомога вмираючим не повинна бути предметом суперечок лише техніків, лікарів чи експертів. Це обговорення суспільства, де кожен громадянин повинен мати можливість висловити свою волю. Активна допомога вмираючим – це свобода, але в жодному разі не обов'язок\", – прокоментував лівий депутат Олів'є Фалорні.\n\nТакож у вівторок Національний консультативний комітет з етики (CCNE) висловився за пом'якшення закону, рекомендуючи розвивати паліативну допомогу та глибоку седацію.\n\nCCNE шкодує через \"вкрай недостатнє дотримання чинного законодавства\" та закликає \"зробити більш ефективним доступ до глибокої та безперервної седації до самої смерті\", особливо в домашніх умовах.\n\nУ Європі кілька країн дозволяють евтаназію з допомогою у різних формах, включаючи Бельгію, Іспанію, Нідерланди, Швейцарію та Люксембург.\n\n31 березня Еммануель Макрон заявив, що підтримує бельгійську модель, яка дозволяє будь-якій людині, яка є жертвою \"постійних і нестерпних фізичних чи психологічних страждань\", і перебуває у \"безвихідній медичній ситуації\", покінчити з життям.\n\nНагадаємо, Іспанія легалізувала евтаназію у березні 2021 року, ставши четвертою країною ЄС, яка це зробила.\n\nУ серпні цього року в Іспанії вперше дозволили евтаназію для в’язня.",
    "Німеччина, Польща і Франція підтримують перегляд політики ЄС щодо Росії": "Міністри закордонних справ Німеччини, Польщі та Франції – учасники так званого Веймарського трикутника – в п’ятницю підтвердили свою підтримку Україні в її протистоянні з Росією та закликали до перегляду політики Європейського Союзу щодо РФ.\n\nЯк повідомляє \"Європейська правда\", про це йдеться у заяві, поширеній зовнішньополітичними відомствами трьох країн у п’ятницю.\n\n\"Оскільки загарбницька війна Росії проти України знаменує фундаментальний поворот у відносинах між ЄС і Росією, нам необхідно переглянути ключові керівні принципи політики Європейського Союзу щодо Росії\", – зазначається в заяві.\n\nБерлін, Варшава і Париж також погоджуються, що війна Росії проти України \"є нападом на нашу європейську модель, засновану на свободі, демократії та порядку, заснованому на правилах\".\n\n\"Ключовою була і залишається тверда та єдина реакція Європейського Союзу та його держав-членів, які засуджують війну, пропонують притулок біженцям, вживають обмежувальних заходів проти Росії та надають підтримку Україні, зокрема у формі значної військової допомоги. Вкрай важливо продовжувати цей шлях, оскільки європейська допомога є важливою для того, щоб Україна продовжувала боротьбу на захист свого суверенітету та європейських цінностей\", – наголошується в заяві.\n\nСеред викликів, які спричинила російська агресія, згадується \"використання енергоносіїв як геополітичної зброї\", що викликало побоювання в окремих державах-членах ЄС щодо можливого дефіциту газу в поєднанні з високими цінами на енергоносії.\n\nЗовнішньополітичні відомства Німеччини, Польщі та Франції висловили підтримку створенню спеціальної європейської місії з навчання та допомоги для українських військовослужбовців, \"яка також забезпечить технічне обслуговування та ремонт військової техніки\".\n\nВони також заявили, що підтримують позов України проти Росії в Міжнародному суді ООН та європейську перспективу України, Молдови й шести держав Західних Балкан.\n\nЯк повідомлялося, високий представник ЄС із закордонних справ та політики безпеки Жозеп Боррель вважає, що обрана союзниками стратегія реагування на війну РФ проти України працює і її варто дотримуватися далі.",
    "Франція взялася за злочини, скоєні щодо французів під час війни Україні": "Франція почала розслідувати сім справ. Фото: pixabay.com\n\nУ Франції розслідують сім справ щодо злочинів, скоєних проти французів під час повномасштабного вторгнення Росії в Україну.\n\nРозслідуванням займається Національна антитерористична прокуратура Франції (PNAT), розповів глава відомства Жан-Франсуа Рікар в інтерв'ю AFP.\n\n\"Ми налаштовані вкрай рішуче. Ми не відкриваємо розслідування для проформи, просто щоб оголосити про це. Ми відкриваємо розслідування, щоб зрештою встановити відповідальних і щоб відбулися суди – у Франції чи деінде\", – наголосив Рікар.\n\nЗа його словами, злочини стосуються зокрема загибелі франко-ірландського журналіста П'єра Закревські у Горенці під Києвом, та журналіста каналу BFMTV Фредеріка Леклерка Імхоффа.\n\nЧИТАЙТЕ ТАКОЖ: РФ вчиняє воєнні злочини в Україні – комісія ООН\n\nДля проведення слідчих дій очільник антитерористичної прокуратури Франції разом із групою експертів відвідав протягом 12-16 вересня Київщину. За словами Рікара, співпраця з українськими суддями й правоохоронцями \"була тотальною\".\n\nПід час перебування в Україні французькі слідчі вивчали речові докази й фіксували їх у цифровому форматі, а також збирали покази свідків. Очільник PNAT відзначив роботу українських правоохоронців і додав, що співпраці з російською стороною \"у планах немає\".\n\nНапередодні міністерка закордонних справ Франції Катрін Колонна оголосила, що її країна відправить в Україну місію підтримки для слідчих, які розслідують скоєні в Ізюмі Харківської області воєнні злочини.",
    "Франція побоюється за зростання своєї економіки через скорочення поставок газу РФ": "Французька економіка перебуває на шляху до досягнення темпів зростання 2,5% цього року, але міністр фінансів попередив, що різке скорочення постачання російського газу до Франції може поставити під загрозу цей прогноз.\n\nПро це заявив журналістам міністр фінансів Франції Брюно Ле Мер, пише \"Європейська правда\" з посиланням на агентство Reuters.\n\n\"Ми повинні передбачати можливість повного припинення експорту російського газу до Франції у поєднанні з суворою зимою (як можливий сценарій серед інших)\", - сказав Ле Мер журналістам.\n\nВін також зазначив, що Франція вивчає варіанти покращення енергетичних взаємозв'язків із Іспанією.\n\nНагадаємо, Франція у вівторок звинуватила Москву у використанні енергетичних поставок як \"зброї війни\" після того, як \"Газпром\" скоротив поставки компанії Engie.\n\nEngie заявила, що з вівторка отримуватиме менше газу від \"Газпрому\" через невизначений контрактний спір.",
    "Франція передасть Україні шість мостів": "Їх встановлять в Чернігівській області замість зруйнованих під час війни.\n\nУряд Франції спільно з промисловцями передасть Україні шість мостів. Їх встановлять в Чернігівській області замість зруйнованих під час війни.\n\nПро це повідомила пресслужба Чернігівської ОВА.\n\nТакож Париж виділить 250 тисяч євро на закупівлю п'яти генераторів і двох котлів. Генератори слугуватимуть потребам критичної інфраструктури області, а також соціальній та медичній сферам.\n\nФранція передасть тисячу ноутбуків для дітей Чернігівській області та направить 50 тисяч євро для роботи над психологічним станом дітей та їх сімей.\n\nНагадаємо, в селі Липівка Київської області відновлюють проїзд через річку Почепин. Під час бойових дій міст через неї був пошкоджений.",
    "Байден прийме Макрона з державним візитом у Білому домі 1 грудня": "Президент США Джо Байден прийме президента Франції Еммануеля Макрона у Білому домі 1 грудня у рамках першого повномасштабного державного візиту його адміністрації, заявила у понеділок прес-секретар Карін Жан-П'єр.\n\nВізит \"підкреслить глибокі та міцні відносини між Сполученими Штатами та Францією, нашим найстарішим союзником\", - заявив Жан-П'єр журналістам у Білому домі, передає AFP.\n\nДержавні візити, які відрізняються більшою пишністю та церемонністю, ніж часті двосторонні зустрічі, які влаштовує президент США для іноземних лідерів, досі не проводили під час президентства Байдена, що Жан-П'єр пояснила обмеженнями, пов'язаними з пандемією COVID-19.\n\nНа питання, чому Франція була обрана для цієї честі раніше за інших союзників США, Жан-П'єр сказала, що «ми глибоко цінуємо наші відносини з Францією».\n\nЗв'язок між двома країнами «заснований на спільних демократичних цінностях, економічних зв'язках та співробітництві в галузі оборони та безпеки», сказала вона.\n\nRelated video\n\nВідносини між Парижем і Вашингтоном пережили серйозну кризу минулого року, коли Австралія раптово оголосила, що відмовляється від контракту на купівлю звичайних французьких підводних човнів на користь угоди США щодо атомних підводних човнів.",
    "Франція передасть Україні шість мостів: Авто новини від AUTO-Consulting": "Також Париж виділить 250 тисяч євро на закупівлю п'яти генераторів і двох котлів. Генератори слугуватимуть потребам критичної інфраструктури області, а також соціальній та медичній сферам.\n\n\n\nФранція передасть тисячу ноутбуків для дітей Чернігівській області та направить 50 тисяч євро для роботи над психологічним станом дітей та їх сімей.\n\n\n\n",
    "У парламенті Франції вимагають запровадити декретну відпустку для депутаток": "29-річна депутатка французької Національної асамблеї від лівої партії \"Нескорима Франція\" Матільда Хіньє, яка очікує на народження дитини в жовтні, ініціювала запровадження декретної відпустки для парламентарів.\n\nПро це повідомляє \"Європейська правда\" з посиланням на The Times.\n\nЗаконопроєкт Хіньє передбачає, що під час декретної відпустки або пологів депутати можуть замінюватися іншими колегами. Нинішнє французьке законодавство такої можливості не передбачає.\n\nКолеги Хіньє стверджують, що перебувають під сильним тиском, щоб продовжувати працювати навіть після пологів. Так, 36-річна депутатка від партії президента Франції Лоріанна Россі сказала, що повернулася на роботу минулого року через три дні після пологів.\n\nЗгідно з французькою виборчою системою, у всіх депутатів є заступники, які займають їхнє місце, якщо він або вона помирає або призначається міністром чи до верховного суду Франції. Законопроєкт Хіньєс дозволить цим заступникам заміщати депутатів, коли вони перебувають у декретній відпустці.\n\nЗа словами лівої депутатки, Національна асамблея Франції – це \"ціла організація, організована чоловіками для чоловіків\", тоді як понад третина (215 із 577) її членів – жінки (20 років тому було лише 12%).\n\nДекретна відпустка у Франції триває 16 тижнів, але жінки-депутати свідомо її скорочують, оскільки, як вони кажуть, тривала відсутність на роботі може негативно вплинути на їхню кар'єру.\n\nЯк повідомлялося, колишній прем’єр Британії Борис Джонсон збирався піти в декретну відпустку після народження дитини у його партнерки Керрі Саймондс.",
    "Данія - Франція 2:0: огляд матчу Ліги націй ВІДЕО": "",
    "Німеччина і Франція пропонують курси медіаграмотності для росіян, щоб боротися з пропагандою в РФ - ЗМІ": "Німеччина та Франція хочуть, щоб Європейський Союз застосував \"творчі шляхи\", які дають змогу поширювати незалежну інформацію всередині Росії для протидії кремлівській пропаганді.\n\nПро це пише Bloomberg, повідомляє \"Європейська правда\".\n\nУ спільному неофіційному документі під назвою \"Захист міжнародного порядку в епоху системного суперництва: відносини між ЄС та Росією\" Франція та Німеччина закликають до відкритих каналів зв'язку з російським урядом, хоч і закликають до розширення санкцій проти російських офіційних осіб та продовження фінансової та військової підтримки України.\n\nЦе неофіційний документ, підготовлений технічними експертами із країн-членів ЄС для обговорення за зачиненими дверима.\n\nДокумент був поширений серед країн-членів ЄС напередодні зустрічі міністрів закордонних справ у Празі у вівторок та середу, де вони обговорюватимуть тему заборони на видачу віз російським туристам.\n\nПлан протидії внутрішній пропаганді може включати використання \"технічних заходів проти російської цензури, тобто через обхід інтернет-цензури\", йдеться в документі, а також надання російськомовного контенту для російськомовних меншин за кордоном.\n\nЩе одна пропозиція включає фінансування курсів з медіаграмотності російською мовою, які могли б поширювати відеоблогери на YouTube, Facebook, TikTok, Telegram-каналах і Вконтакте.\n\nТим часом, ЄС повинен \"зберегти певні канали зв'язку з Росією\", щоб звести до мінімуму ризик ненавмисної ескалації та забезпечити \"мінімум співробітництва\" в галузях, які становлять першочерговий інтерес, таких як Рада Безпеки ООН або ядерна угода з Іраном, йдеться у франко-німецькому документі.\n\nНагадаємо, уряди Німеччини та Франції спільно виступили проти заборони на видачу віз для в’їзду в ЄС для всіх росіян.\n\nРаніше стало відомо, що Чехія висунула пропозицію про призупинення візової угоди з РФ як компромісний варіант. Цей крок передбачає збільшення візового збору з 35 до 80 євро, а також збільшення часу для обробки візових заяв і кількість необхідних для цього документів.\n\nКраїни Балтії, Польща та Фінляндія активно виступають за повне припинення видачі віз громадянам Росії в ЄС. Натомість Німеччина, залежні від туризму країни Південної Європи й топ-дипломат ЄС Жозеп Боррель виступили проти такого кроку.\n\nЧитайте також: Європа без росіян: як переконати держави ЄС закрити кордон для громадян РФ.",
    "Іспанія, Франція та Німеччина затягують війну в Україні, - генерал": "Про це генерал броні Збройних сил Польщі Вальдемар Скшипчак заявив у ефірі програми \"Студія Захід з Антіном Борковським\" на телеканалі \"Еспресо\".\n\nВін прокоментував затягування Німеччиною передачі танків для України.\n\n\"Першим питанням були танки Leopard німці вже не мають, що вам дати, бо вони Leopard вже не мають. А те, що мають, те, що дають чехам, то є брухт, краще того не брати. Як танкіст, який знає ті танки, я вам не раджу. Краще, аби американці дали вам свої Abrams, або Польща свої Leopard\", - сказав Скшипчак.\n\nВін вважає, що затримки з зброєю для України від західних країн грають на користь президента РФ Володимира Путіна.\n\n\"Схоже на те, що політика Берліна, Парижа, Мадрида є політикою, яка опирається на очікування до Путіна. Це є дії, які сприяють затягуванню війни. Берлін, Париж і Мадрид, на мою думку, провадять таку політику, яка має слугувати затягуванням війни. Це для мене незрозуміло, бо через них та війна буде довшою. Якщо вони не виділяють допомоги для вас, то вони її саботують, тобто сприяють Путіну. А Путін у цей момент грає лише на одне – протриматись осінь й зиму до весни, якщо не протримається, то ви його розіб’єте та викинете до кінця жовтня з України. Так певно й буде. Але тут не може бути ігор Парижа, Берліна і Мадрида на Путіна, бо це тільки спричинить затягування війни, спричинить більше жертв в Україні у тій війні. А цього допустити не можна\", - зазначив генерал.",
    "Франція шукає незаконні басейни за допомогою штучного інтелекту": "Франція шукає незаконні басейни за допомогою штучного інтелекту\n\nНовий метод приніс бюджету вже 10 мільйонів євро стягнутих податків.\n\nЕксперимент із використанням штучного інтелекту та супутникових зображень лише кількох регіонів Франції вже виявив близько 20 000 незадекларованих басейнів, що дало змогу податковій службі зібрати 10 мільйонів євро у вигляді штрафів і зборів за 2022 рік. Про це повідомляє Bloomberg.\n\nЩоб виявити тих, хто ховає свої басейни, французька влада зіставила загальнодоступні супутникові зображення з документами місцевих органів влади та податковими деклараціями. Потім усі аномалії були досліджені податковим інспектором, перш ніж домогосподарства були проінформовані та накладені збори.\n\n«Враховуючи переконливість результатів у дев’яти відомствах в рамках експерименту, у другому півріччі 2022 року захід буде узагальнено», – повідомили в податковій службі Франції.\n\nУряд очікує, що розширення використання нового інструменту, який також призначений для виявлення прибудов і прибудов, дозволить місцевій владі зібрати ще 40 мільйонів євро зборів у 2023 році.\n\nПриватні басейни – великий бізнес у Франції. За даними професійної федерації пулів FPP, у 2020 році їх було майже 3 мільйони з площею понад 10 квадратних метрів, що зробило країну найбільшим ринком у Європі та другим у світі після США.\n\nНагадаємо, що Google створив інструмент, який показує зміни на поверхні Землі в режимі реального часу.\n\nФото: Jill Burrow/ Рexels",
    "Франція передасть Україні гаубиці TRF1: що це за зброя": "Франція передасть Україні зняті з озброєння 155-мм причіпні гаубиці TRF1. Про це повідомило видання L’Opinion.\n\n«Франція поставить Україні чергові гаубиці. Цього разу йдеться не про самохідні артилерійські установки Caesar, а про більш старі моделі, TRF1. Вони мають той самий калібр (155 мм), але, на відміну від Ceasar, TRF1 – гаубиця, що буксирується, і не встановлюється на вантажівку», — пише видання\n\nФранцузькі гаубиці TRF1 виробляла компанія GIAT з 1984 по 1993 рік. Гармата здатна самостійно пересуватися зі швидкістю 8 км/год та має напівавтоматичне заряджання.\n\nВперше цю французьку артилерійську зброю представили на виставці озброєнь «Satory» у 1979 році. У французькій армії вона змінила 155-мм гаубиці «Modele 50». Згодом на зміну TRF1 Франція поставила на озброєння самохідні артилерійські установки CAESAR.\n\nTRF1 має дальність пострілу у 24 кілометри звичайними снарядами та 30 кілометрів — активно-реактивними. Заявлено, що гаубиця має скорострільність у шість пострілів на хвилину.\n\nВидання зазначає, що гаубиці TRF1 наразі не використовуються сухопутними силами французької армії. Вони були списані та придбані брокером, компанією S2M-Equipement. Через цю компанія Україна закупила TRF1, а міністерство оборони Франції засвідчило їхню сертифікацію.\n\nRelated video\n\nВ липні Франція передала Україні в рамках нового пакета військової допомоги гаубиці Caesar і бронетехніку.",
    "Резніков обговорив з головою оборонного відомства Франції посилення ЗСУ": "“Франція знає, що потрібно для перемоги у війні за свободу”.\n\nМіністр оборони Олексій Резніков обговорив з міністром збройних сил Франції Себастьяном Лекорню посилення українських військ.\n\nПро це Олексій Резніков повідомив у Twitter.\n\n“Сьогодні я мав телефонну розмову зі своїм французьким другом і колегою Себастьяном Лекорню. Ми обговорили нові ідеї для посилення можливостей української армії”, – йдеться в повідомленні.\n\nToday I had a phone conversation with my 🇫🇷 friend & colleague @SebLecornu.\n\nWe discussed new ideas for strengthening #UAarmy capabilities.\n\nI also personally want to thank you for your creative approaches.\n\nFrance knows what it takes to win a war for freedom.\n\n🇫🇷🤝🇺🇦 pic.twitter.com/r5AoGy2WBX — Oleksii Reznikov (@oleksiireznikov) September 2, 2022\n\nОлексій Резніков подякував французькому колезі за “творчий підхід”.\n\n“Франція знає, що потрібно для перемоги у війні за свободу”, – підсумував міністр оборони України.\n\nНагадаємо, голова української дипломатії Дмитро Кулеба обговорив з міністеркою закордонних справ Франції Катрін Колонною восьмий пакет санкцій проти Росії.",
    "У Франції відкрили першу в країні морську вітрову електростанцію": "Макрон підтвердив свою мету щодо встановлення 50 таких електростанцій до 2050 року.\n\nУ четвер, 22 вересня, президент Франції Еммануель Макрон відкрив першу французьку морську вітрову електростанцію.\n\nЯк повідомляє BFM TV, вітряки нової вітроелектростанції розміщені в районі Сен-Назер, біля гирла Луари – найбільшої річки Франції, на відстані 12-20 кілометрів від узбережжя.\n\nНова електростанція має потужність трохи нижче 500 мегават і має забезпечувати 20% споживання електроенергії в департаменті Атлантична Луара на Заході Франції.\n\nВідео дня\n\nЦей широкомасштабний проект є основою стратегії Франції у сфері відновлюваних джерел енергії і розроблявся з 2008 року. Наразі завершено установку 80 вітряних турбін, всі вони мають запрацювати до кінця року.\n\nНа відкритті електростанції Макрон підтвердив свою мету щодо встановлення 50 морських вітрових електростанцій до 2050 року та виходу на показники генерації сонячної енергії в 100 гігават.\n\nНа сьогодні Франція значно відстає від своїх сусідів в обсягах використання відновлюваних джерел енергії. Так, у 2020 році Франція була єдиною країною в ЄС, яка не досягла порогу в 23%, її споживання відновлюваної енергії було на рівні 19,1%.\n\nУ середньому в країні проекти у сфері відновлюваних джерел енергії реалізуються через 5 років. Це пов’язано із затримками у забезпеченні дотримання законодавства про навколишнє середовище та енергетичного права. Французький президент переконаний, що країна має пришвидшитися.\n\n\"Інші країни встигають зробити вітрогенератори за п’ять-шість років, тому ми повинні рухатися вдвічі швидше\", – сказав Макрон у своїй промові.\n\nСувора зима для ЄС без російського газу: яка ситуація у Франції\n\nЯк писав УНІАН, в 2021 році на Росію припало близько 55% всього імпорту газу в Європу. Утім цьогоріч на тлі розв’язаної Росією кривавої війни проти України країни ЄС намагаються відрізати Росію від будь-яких доходів від газу та інших енергоресурсів.\n\nЗалежність Франції від російського газу була меншою, ніж у таких країн як Німеччина та Італії. Країна більше покладається на атомну енергію, частка якої торік складала 69%, тоді як 7% припадало на використання викопного палива.\n\nВ квітні Макрон заявляв, що Франція не залежить від постачань російського газу і підтримує повне нафтове та газове ембарго для РФ. Нині Франція готується до зими без російських енергоресурсів\n\nДо початку повномасштабного вторгнення РФ в Україну 17% імпортованого до Франції газу припадало на РФ. Вже в липні поточного року ця цифра опустилася до 4%. А 1-го вересня російський \"Газпром\" припинив постачання газу французькому партнеру Engie.\n\nВтім через повсюдне зростання цін на газ чимало французів почали обмежувати використання газу та електроенергії. Напередодні Макрон закликав, аби всі громадяни зменшили споживання енергоресурсів у найближчі тижні та місяці на 10%. Він попередив французів, що якщо добровільних зусиль щодо скорочення споживання буде недостатньо, можуть бути використані заходи примусової економії енергії.\n\nВас також можуть зацікавити новини:",
    "Франція тестує мультикоптер AVATAR, оснащений німецьким автоматом HK416": "McMurtry Speirling побив 23-річний рекорд на Фестивалі швидкості у Гудвуді – він розганяється до 100 км/год, удвічі швидше за Lamborghini Aventador LP 780-4 Ultimae",
    "Путін спонукає нас підтримувати Україну – ФРН та Франція": "Військові відомства двох найбільших країн ЄС заявили про подальшу підтримку Києва на тлі мобілізації в РФ\n\n| Автор: Юрій Кобзар\n\nОголошена Кремлем мобілізація в Росії та плани анексії українських територій змушують Захід нарощувати підтримку України. Про це заявила міністр оборони Німеччини Крістін Ламбрехт, пише Telegraph.\n\nЧитайте також: З'явилася реакція Байдена на мобілізацію в РФ і “референдуми”\n\n\"Ця реакція Путіна на успіхи України спонукає нас продовжувати підтримувати українців та надсилати цей чіткий сигнал\", - заявила вона.\n\nМіністр оборони Франції Себастьєн Лекорню, який якраз провів зустріч із Ламбрехт, висловив солідарну з німецькою колегою думку. За його словами, Франція теж не має наміру припиняти підтримку України – як прямим постачанням зброї, так і допомогою з навчанням солдатів.\n\nНагадаємо, Кремль вирішив відправити до армії всіх, хто нещодавно отримав паспорт РФ. За відмову від служби позбавлятимуть громадянства не лише призовника, а й членів його сім'ї.\n\nПідпишись на наш Telegram-канал, якщо хочеш першим дізнаватися про головні новини.",
    "Франція: водію присудили за перевезення контрафакту штраф на кілька мільйонів євро – logist.today": "\n\nУ Франції румунського далекобійника було засуджено за перевезення контрафактних товарів. Крім умовного терміну йому призначили колосальний митний штраф. Водій не зміг довести свою невинність у судах ні у першій, ні у другій інстанції. Про це Логіст.Today дізнався із повідомлення, опублікованого на порталі lavoixdunord.fr.\n\n28 серпня 2019 року на французькому терміналі Кокелле під час перевірки вантажу було затримано румунського далекобійника, який перевозив до Великобританії китайські \"предмети розкоші\". Серед 18 тис. одиниць вантажу було виявлено: 293 підроблені годинники Rolex, 468 браслетів Dior та 468 футболок та шорт марки Puma.\n\n12 січня 2022 року 43-річного румунського водія було засуджено за перевезення контрафактних товарів з Китаю. Підсудного було засуджено до шести місяців позбавлення волі щодо митного штрафу у розмірі понад 3,7 млн ​​євро. Крім того, він мав відшкодувати трьом брендам, які виступали як цивільні позивачі, загальну суму в 114 тис. євро за різні збитки і 2,5 тис. євро за гонорари адвокатів. Проте водій подав апеляцію, і 1 вересня відбувся розгляд його справи у суді другої інстанції.\n\n\n\n«Я не маю жодного відношення до цієї історії. Я звичайний водій. Я не знаю, що я віз, тому що я не був свідком навантаження» «Я не маю жодного відношення до цієї історії. Я звичайний водій. Я не знаю, що я віз, тому що я не був свідком навантаження» Водій з Румунії\n\n\n\nАпеляційний суд частково залишив без зміни первісний вирок у вигляді 6 місяців умовного ув'язнення, проте суттєво зменшив розміри компенсацій та скасував митний штраф. Порушник має компенсувати брендам Puma, Dior та Rolex збитки на загальну суму 9,9 тис. євро і виплатити 2 тис. євро за судові витрати.\n\nЛогіст.Today нагадує, що окружний суд Фюрта (федеральна земля Баварія) виніс вирок щодо турецького водія, який у лютому у нетверезому стані на фурі влаштував на вулиці німецького містечка \"поле битви\".\n\nДізнатися подробиці можна з матеріалу «Турецькому далекобійнику дали 2 роки умовно за «бійню», влаштовану в німецькому містечку».\n\nЧитайте Логіст.Today на Новини Google і в Telegram",
    "У Франції п’ятничний страйк авіадиспетчерів загрожує скасуванням половини рейсів": "У Франції цієї п’ятниці, 16 вересня, планують страйкувати авіадиспетчери, у зв’язку з чим французька Служба цивільної авіації просить перевізників скасувати половину рейсів.\n\nЯк пише \"Європейська правда\", про це повідомляє Le Figaro.\n\nАвіаперевізників закликають у день страйку на 50% скоротити кількість запланованих рейсів як з/до аеропортів на території материкової Франції, так і сполучення з заморськими територіями.\n\nПопередження про страйк надійшло від національної профспілки авіадиспетчерів SNCTA, які збираються вимагати кращих умов праці.\n\nНагадаємо, на початку вересня через одноденний страйк пілотів компанії Lufthansa довелося скасувати близько 800 рейсів на своїх основних базах у Франкфурті та Мюнхені. Це рішення торкнулося 130 тисяч пасажирів.\n\nПісля цього мав відбутися ще один, триваліший страйк, проте в останній момент компанія та пілоти змогли домовитися про компроміс.",
    "Українських студентів запрошують до магістратури за спеціальністю «бізнес- менеджмент» у Францію": "В Університеті Лотарингії (Франція) оголошено набір 15 українських студентів, які завершили навчання на бакалавраті в Україні, на магістерську програму «Бізнес-адміністрування» у 2022/2023 навчальному році.\n\nСтуденти навчатимуться у Школі менеджменту IAE Metz. Це можуть бути випускники бакалаврату різних спеціальностей, зокрема несуміжних із бізнес-фахом.\n\nВимоги:\n\nзакінчений бакалаврат в Україні;\n\nрівень володіння французькою на рівні не нижче А2 (для суміжних спеціальностей: менеджмент, маркетинг, міжнародні економічні відносини, підприємництво, торгівля та біржова діяльність);\n\nрівень володіння французькою на рівні не нижче В1 (для несуміжних спеціальностей).\n\nСтупінь магістра зі спеціальності «бізнес-адміністрування» можна отримати протягом денного університетського року (семестр 1 і семестр 2).\n\nДля українців, котрі виїхали з України після 24 лютого, є можливість оформити соціальну стипендію, що покриватиме вартість навчання та проживання.\n\nПерелік необхідних документів:\n\nмотиваційний лист;\n\nрезюме;\n\nрекомендаційний лист від викладача;\n\nвитяг оцінок з диплому бакалавра.\n\nБільше інформації тут.\n\nЩоб подати повний необхідний пакет документів або поставити питання, пишіть на пошту: pr@global-ukraine.org (вказати в темі листа «MAE IAE Metz»).",
    "Прем'єр Франції попередила про можливі відключення електрики в будинках взимку": "Прем’єр-міністр Франції Елізабет Борн попередила, що найгірший сценарій цієї зими може призвести до двогодинних відключень електроенергії у французьких будинках.\n\nПро це пише Associated Press, повідомляє \"Європейська правда\".\n\nБорн сказала, що ситуація частково спричинена наслідками російського вторгнення в Україну, а також запланованим закриттям близько половини з 56 ядерних реакторів Франції на технічне обслуговування, зокрема для усунення проблем з корозією.\n\nФранція покладається на атомну енергетику для отримання близько 67% електроенергії — більше, ніж будь-яка інша країна — і на газ — близько 7%.\n\n\"Це означає, що ми виробляємо менше електроенергії, і можуть бути моменти, коли буде дуже холодно, коли у нас можуть виникнути проблеми з постачанням електроенергії. У такому випадку... ми б відключали по черзі, район за районом, не більше ніж на дві години\", - сказала вона.\n\nОднак Борн гарантує, що газ у французьких будинках не відключать, оскільки люди використовують його переважно для опалення.\n\nЗа її словами, газ потенційно може бути нормований для підприємств, які є найбільшими споживачами.\n\nНагадаємо, \"Газпром\" з 1 вересня призупиняє постачання газу найбільшому постачальнику газу Франції Engie \"у зв'язку з несплатою липневих поставок у повному обсязі\".\n\nРаніше французька енергетична компанія Engie заявила, що з вівторка отримуватиме менше газу від \"Газпрому\" через невизначений контрактний спір. Останнім часом Engie отримувала від \"Газпрому\" 1,5 ТВт-год на місяць.",
    "У Франції просять ЄС не продовжувати скасування мит для України через різкий стрибок імпорту курятини": "Французькі птахівники просять не продовжувати тимчасове скасування мит Європейського Союзу на українські товари, оскільки це призвело до стрибка імпорту м'яса птиці.\n\nПро це пише Reuters, повідомляє \"Європейська правда\".\n\nУ червні ЄС у рамках допомоги економіці України скасував тарифи та призупинив квоти на українську сільгосппродукцію, у тому числі на 70 000 тонн українського птаха на рік. Термін дії цих заходів спливає у червні 2023 року.\n\nІмпорт курятини з України до ЄС зріс на 54% у річному вирахуванні у другому кварталі до приблизно 52 000 тонн, повідомила у середу французька птахівницька група Anvol, прогнозуючи загальний обсяг на 2022 рік на рівні від 130 000 до 180 000 тонн.\n\nДані ЄС показують, що Україна була третім за величиною джерелом імпорту м'яса птиці до ЄС після Бразилії та Таїланду у перші шість місяців до ослаблення обмежень.\n\nЗа даними Anvol, імпорт української курятини до Франції, другого за величиною виробника м'яса птиці у Європейському союзі, зріс у другому кварталі на 181%.\n\n\"Нас обдурили. Ми готові допомагати українським фермерам, але ми не хочемо допомагати лише одній компанії\", - заявив журналістам заступник голови Anvol Жіль Оттепен.\n\nВІДЕО ДНЯ\n\nМитні пільги для українських товарів діють протягом одного року, але Європейська комісія заявила, що може повторно запровадити мита, якщо виробники в ЄС зіштовхнуться із серйозними труднощами.\n\nЄврокомісія, яка займається торговельною політикою ЄС, заявила в п'ятницю, що Україна запросила продовження повної лібералізації торгівлі до 2024 року, проте рішення ще не ухвалене.\n\nОттепен мав на увазі стрибок імпорту від \"Миронівського хлібопродукту\", найбільшого в Україні виробника та експортера м'яса птиці.\n\nУ заяві для Reuters компанія заявила, що зростання експорту до ЄС було пов'язане з війною в Україні, яка не дозволила МХП отримати доступ до своїх традиційних ринків на Близькому Сході та Африці.\n\n\"Дуже важливо, щоб МХП та аналогічні стратегічно важливі компанії з України залишалися у бізнесі, незважаючи на надзвичайні виклики та руйнівну війну. Це основна причина того, що тарифи в ЄС тимчасово скасували\", — сказав Джон Річ, виконавчий голова МХП.\n\nУ червні МХП заявила, що її потужності з виробництва м'яса птиці скоротилися до 80-85% нормального рівня через війну, і не може дати фінансові прогнози на рік.\n\nНа додаток до дешевшої продукції з України, попит на імпортну курятину у Франції також зріс через падіння місцевого виробництва після того, як виробникам довелося забити понад 19 мільйонів птахів через пташиний грип у країні.\n\nЗа даними Anvol, імпорт курятини з Бразилії до Франції також зріс у другому кварталі на 122%. Конкуренція з боку збільшення імпорту також виникає, оскільки сектор уже страждає від різкого зростання витрат через високі ціни на зерно та стрімке зростання цін на енергоносії.\n\nУ Європі вже не вперше лунають заклики щодо обмежень на українську курятину. Угорщина у 2020 році закликала ЄС переглянути умови імпорту продукції птахівництва з третіх країн через зменшення споживання внаслідок епідемії коронавірусу.\n\nА за два роки до того в ЄС лунали звинувачення на адресу МХП про винайдений українською компанією спосіб обійти жорсткі обмеження на імпорт курячого філе в ЄС.",
    "Нові правила. Які зміни чекають українських біженців у Франції": "Їм потрібно пройти процедуру перереєстрації: як це зробити\n\nЧерез пів року війни в Україні деякі європейські країни змінюють умови перебування для українських біженців. Зокрема, вони вимагають пройти процедуру перереєстрації. Серед країн, які ввели таку вимогу, виявилася і Франція.\n\nПроцедура повторної реєстрації дозволить знову користуватися вже звичними пільгами й отримувати виплати у Франції, мати в цій країні доступ до медицини, освіти та право на роботу.\n\nTRAVEL РБК-Україна розповідає, які нові правила введені для українців і що означає процедура перереєстрації у Франції.\n\nКоли українцям потрібно заново зареєструватися у Франції\n\nЗа останніми даними Агентства ООН у справах біженців, з моменту повномасштабного вторгнення РФ в Україну 24 лютого у Франції зареєстрували 96 520 українських біженців. Це - кількість українців, які попросили статус тимчасового захисту в цій країні. Всім їм потрібно заново пройти реєстрацію.\n\nУкраїнські біженці, які переїхали до Франції через війну і вже отримували раніше тимчасову посвідку на проживання із зазначенням \"бенефіціар/одержувач тимчасового захисту\", повинні відновити цей статус через шість місяців після отримання такого дозволу.\n\nЩоб продовжити посвідку на проживання, біженці повинні звернутися в префектуру за місцем проживання. Однак подавати заяву в саме тій префектурі, де був виданий перший документ про проживання, необов'язково. Запит необхідно подати в термін від трьох тижнів до трьох днів до закінчення терміну його дії.\n\nФото: Акція на підтримку України та Грузії в Парижі (unsplash.com)\n\nЦікаво, що біженців просять не подавати заяву раніше, ніж через три тижні: префектура не розглядатиме запит заздалегідь.\n\nЯкі документи будуть потрібні\n\nУ префектуру за місцем проживання необхідно надати такі документи:\n\nДокументи, що підтверджують українське громадянство, а також попередній документ про те, що у вас є статус тимчасового захисту;\n\nПідтвердження адреси проживання, датоване днем не старше трьох місяців. Якщо ви не орендуєте квартиру, вам буде потрібно Attestation d'hébergement - так зване свідоцтво про проживання;\n\nБудь-який документ, що підтверджує зміну соціального стану під час перебування у Франції - за наявності (наприклад, трудовий договір, якщо ви вже знайшли роботу в країні).\n\nЯк і інші європейські держави, Франція підтримала українських біженців, надавши їм можливість жити, вчитися і працювати в країні. Також громадянам України з біометричним паспортом короткострокова віза для поїздки до Франції не потрібна. У межах Шенгенської зони громадяни України мають законне перебування 90 днів, якщо вони не просять статусу тимчасового захисту.\n\nТим біженцям, які вирішать залишитися у Франції більш ніж на 90 днів, слід оперативно звернутися в префектуру за місцем проживання онлайн з проханням про продовження права на проживання.\n\nФото: У Франції українцям треба заново пройти процедуру реєстрації через пів року після отримання статусу тимчасового захисту (unsplash.com)\n\nКорисна інформація для українців у Франції\n\nКарта префектур Франції\n\nЩоб оформити (вперше або повторно) статус тимчасового захисту в різних регіонах, треба знайти найближчу до вашого місця проживання префектуру. Карта префектур Франції - на карті.\n\nМедична допомога для біженців\n\nНевідкладна медична допомога: за рекомендацією регіональної служби охорони здоров'я звертайтеся до найближчого пункту невідкладної медичної допомоги (urgences).\n\nУ Парижі українців приймає лікарня Hôpital Robert Debré. Її рекомендують для вагітних жінок, а також для дітей.\n\nМедичні консультації в Парижі: пункт прийому для українців \"Urgence Ukraine\".\n\nМедичні консультації в інших регіонах: доступ через місцеву префектуру\n\nПроживання в Парижі та інших регіонах Франції\n\nУ Парижі потрібно звернутися в той самий пункт прийому для українців \"Urgence Ukraine\".\n\nВ інших регіонах потрібно пошукати на карті префектур (за посиланням вище).\n\nНагадаємо, ми писали, скільки українці можуть заробити у Франції без знання мови.\n\nТакож повідомлялося, які країни Європи - найкращі для переїзду і життя.",
    "Французи сумніваються, що Україна поверне окуповані території": "Про це повідомляє Anadolu.\n\nЗа словами Ніколя де Рів'єри, він був би здивований, якби Україна могла деокупувати території Донбасу та Криму.\n\n\"Не думаю, що припинення вогню настане найближчим часом. Я трохи скептично ставлюся до здатності України повернути свої втрачені території\", - сказав постійний представник Франції у Раді безпеки ООН Ніколя де Рів'єр.\n\n31 серпня президент Франції Еммануель Макрон попросив президенту Ірану Ібрагіма Райсі виступити посередником у війні Росії проти України.\n\nСлідкуйте за подіями в Україні та світі разом з Еспресо! Підписуйтесь на Telegram-канал: https://t.me/espresotb"
}