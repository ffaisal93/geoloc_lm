{
    "Sang til gull i Hellas": "26.09.22 13:18\n\nActa Musicae har vært med på en internasjonal korkonkurranse i Hellas og med i kofferten hjem er både gull- og sølvdiplomer.",
    "Sint som en Erdogan": "Tyrkia truer med å angripe Hellas, men presidentens fiendtlige retorikk mot nabolandet overbeviser ikke en gang egne partifeller.\n\nDel artikkel Del på mail\n\nForholdet mellom Tyrkia og Hellas har ofte vært konfliktfylt, men det er lenge siden det har vært så ampert som nå. For et par uker siden advarte president Erdogan om at «vi kan komme plutselig en natt», som vanskelig kan betraktes som noe annet enn en trussel.\n\nTrusselen skyldes at Tyrkia og Erdogan mener grekerne har militarisert og ulovlig okkupert greske øyer som ligger tett på det tyrkiske fastlandet, som for eksempel Kastellorizo. Øya ligger bare to kilometer utenfor sørkysten av Tyrkia. Forklaringen på at Erdogan har trappet opp retorikken i det siste, blir imidlertid tilskrevet det faktum at det er valg neste år, samt at Tyrkia samme år kan feire 100 år som selvstendig republikk. Begge deler plausible teorier. Men ytterligere en faktor bidrar til at naboskapet skurrer grassat akkurat nå, nemlig at det denne høsten er 100 år siden den gresk-tyrkiske krigen sluttet.\n\nErdogan stikker kniven inn der det gjør mest vondt, på det vondeste tidspunktet.\n\nKrigen startet i kjølvannet av første verdenskrig. Hellas var på seierherrenes side, Tyrkia på taperlaget. Dermed så Hellas, med britenes velsignelse, sitt snitt til å gjenerobre byer som historisk har vært dominert av ortodokse, som Izmir/Smyrna på vestkysten. Grekerne lykkes. I tre år. Men så slo tyrkerne tilbake og drev dem ut av landet, på ganske brutalt vis. Nederlaget og tapene gjør fortsatt vondt for mange grekere, spesielt etterkommere av familier som ble fordrevet fra sitt hjemland. Rundt hver tredje greker i dag stammer opprinnelig fra Tyrkia. Så denne høsten er avisene daglig viet mollstemte reportasjer om det grekerne kaller «den store katastrofen».\n\nDette vet Erdogan, og derfor har han brukt nærmest hver eneste tale den siste tiden til å minne Hellas på at de tapte for hundre år siden. Det var i en slik tale nylig han brukte ordlyden «vi kan komme plutselig en natt». Talen ble holdt i en by ved Svartehavet, men han snakket til grekerne. «Hei Hellas – se på historien. Hvis du fortsetter, vil du betale en veldig dyr pris», sa han, og føyde til: «Vi har bare ett ord å si til Hellas: Ikke glem Izmir».\n\nI nyere gresk historisk bevissthet er Izmir/Smyrna nesten like symbolsk viktig som Konstantinopel/Istanbul. Titusener ble drept, flere hundre tusen flyktet, fra en brann som ødela mesteparten av havnebyen. Foreldrene til Mikis Theodorakis, den greske nasjonalkomponisten som døde i fjor, flyktet fra denne brannen i en liten båt for hundre år siden. Erdogan stikker kniven inn der det gjør mest vondt, på det vondeste tidspunktet – og vrir kniven rundt.\n\nKjærlighet overvinner enhver valgkamp.\n\nTyrkere flest er ikke like makabre. I en fersk undersøkelse svarer 64 prosent av tyrkerne at de ikke betrakter grekerne som fiender. Selv blant egne partifeller finner ikke presidenten støtte for sin harske retorikk. Over halvparten av tyrkerne er overbevist om at Erdogan bare hisser på seg nabolandet fordi det er valgkamp. Tallene er oppsiktsvekkende i lys av hvor rabiat Erdogan har vært i ordbruken over lengre tid.\n\nMens Athen og Ankara hytter med nevene og forbereder seg til valg i henholdsvis juni og juli neste år, går livet ufortrødent videre i Egeerhavet og det østlige Middelhavet. Den greske avisa Kathimerini besøkte tidligere i september den greske øya Kastellorizo. Alle de spurte kunne bekrefte at det påståtte fiendskapet ikke eksisterer på øya – det er skapt av politikerne og pressen. Avisa treffer blant annet kjæresteparet Gogo og Kerem, som møttes på øya sommeren 2019 og forelsket seg – til tross for språkbarrierer. Gogo er gresk, Kerem er tyrkisk – ingen av dem særlig gode i engelsk. Kjærlighet overvinner enhver valgkamp.\n\nTil tross for at tyrkerne ikke kjøper Erdogans krigsretorikk, har historien vist at han vinner velgere når han får dagsorden til å handle om sikkerhet, enten fiendene er syrere, amerikanere eller kurdere. De fire siste månedene har partiet AKPs oppslutning økt fra 25 til 29 prosent, og det i en tid der tyrkere flest sliter med å få endende til å møtes på grunn av landets skakkjørte økonomi.\n\nEller presidenten kan bli mer desperat framover mot valget, hvis han ser han taper.\n\nØkningen skyldes at Erdogan ikke lenger henvender seg til opposisjonsvelgere – han vil styrke grunnfjellet, det vil si appellere til de mest konservative og nasjonalistisk innstilte tyrkerne. Likevel ligger han an til å gå på et forsmedelig nederlag neste sommer. Derfor er det flere pessimistisk anlagte eksperter som spekulerer i at Erdogan vil tvinge fram en krise med Hellas for å kunne utsette valget og erklære unntakstilstand.\n\nKrig er foreløpig mest usannsynlig. I Hellas følger de ordtaket «Når tyrkerne snakker om fred, blir det krig», mens tyrkerne kjører klassikeren «Hvis du vil ha fred, forbered deg på krig». Men alt kan skje. Tyrkiske og greske jagerfly sneier hverandre i luften flere ganger daglig – det kan skje en ulykke, som tvinger fram en åpen konflikt. Eller presidenten kan bli mer desperat framover mot valget, hvis han ser han taper. For omverdenen er det uansett blitt veldig åpenbart denne høsten at Tyrkias problem ikke er Hellas, men Erdogan.\n\n(Teksten er også publisert i Dagsavisen, 26/9-22.)",
    "Erdogan kom med trusler mot Hellas": "Erdogan kom med uttalelsen da han tirsdag besøkte Sarajevo, første stopp på hans tre dager lange rundreise på Balkan.\n\n– Vår tålmodighet har en grense hvis de fortsetter med slike ulovlige trusler mot oss, der de bruker øyene og basene sine der, sa Erdogan før han la til at Tyrkia vil gjøre «det som er nødvendig» når tålmodigheten tar slutt.\n\n– Fordi å låse siktet på våre jetfly, lover ikke godt, la han til.\n\nTruer med militærmakt\n\nErdogan refererte til at det greske luftvernsystemet S-300 angivelig skal ha låst siktet mot tyrkiske jagerfly over Egeerhavet. Hellas avviser anklagene.\n\nTidligere tirsdag sa Erdogan at Tyrkia er klar til «å gå ned der plutselig en natt», et uttrykk han tidligere har brukt når han har truet med en militær intervensjon.\n\nI helgen anklaget han Hellas for å ha okkupert de demilitariserte greske øyene.\n\n– Uakseptable trusler\n\nTyrkia beskylder Hellas for å bryte avtaler fra 1923 og 1947 ved å utplassere våpen og annet militært utstyr på øyene. Hellas har svart ved å si at soldatene er utplassert for å jage bort tyrkiske fartøy som nærmer seg øyene.\n\n– Det er uakseptabelt at Hellas mottar trusler fra et land som er Nato-alliert, trusler som går så langt som å sette spørsmålstegn ved gresk suverenitet, sa Hellas' statsminister Kyriakos Mitsotakis til gresk fjernsyn tidligere tirsdag.\n\nSamtidig som Erdogan besøkte Sarajevo, tok Mitsotakis imot Frankrikes utenriksminister Catherine Colonna i Aten. Hun var mandag i Tyrkia der hun møtte Tyrkias utenriksminister Mevlut Cavusoglu.\n\nHold deg oppdatert. Få daglig nyhetsbrev fra Dagsavisen",
    "Opplevde Madrugada i Hellas lørdag: – Djævelsk arti!": "",
    "Ny omkamp om pristak på gass når EUs energiministre møtes fredag": "Alf Ole Ask er Energi og Klimas korrespondent i Brussel. Han har tidligere jobbet blant annet i Aftenposten og Dagens Næringsliv, og har vært korrespondent i Brussel for begge disse avisene. Kontakt: ask@energiogklima.no\n\nFlere medlemsland i EU stiller seg bak et brev som krever at EU innfører pristak på all gass, uansett hvor den kommer fra. Dette blir tema når energiministrene i EU møtes i Brussel fredag denne uken.\n\nDet var Hellas som før helgen tok initiativet til et opprop før EUs energiministermøte 30. september. Nå jobber den greske regjeringen hardt for å sikre bred oppslutning om et krav om at det innføres pristak på all gass. Hvis grekerne får støtte, vil det ramme også gass fra norsk kontinentalsokkel.\n\nSamtidig har Norge og EU-kommisjonen en egen arbeidsgruppe som diskuterer tiltak i gassmarkedet.\n\nDen gode nyheten er at gassprisen synker. For en måned siden ble gass omsatt til 346 euro/MWh på gassbørsen TTF i Nederland. Mandag er den nede i 184 euro. Til sammenligning var prisen under 40 euro på samme tid i fjor.\n\nFå alle sakene fra Energi og Klimas Brussel-korrespondent i innboksen Nyheter og bakgrunn om hvordan EUs energi- og klimapolitikk påvirker norsk politikk, økonomi og næringsliv. Nyhetsbrevet sendes ut daglig. Energi og Klimas Brussel-korrespondent er støttet av Agenda Vestlandet, Fritt Ord og Bergesen-stiftelsen.\n\nNytt dokument fra Kommisjonen\n\nOnsdag skal EU-kommisjonen legge frem et dokument (communication) om gassmarkedet, slik det ble lovet etter forrige energiministermøte. Dette dokumentet vil bli drøftet på energiministermøtet.\n\nDet er ikke ventet at Kommisjonen vil foreslå et generelt pristak på gass. Men den er under hardt press og holder kortene tett til brystet. Ifølge lekkasjer til Bloomberg vil Kommisjonen komme med en rekke mer tekniske forslag for å dempe de store svingningene i markedet.\n\nFire land er klare\n\nPolitico skrev mandag morgen at Polen, Italia, Hellas og Belgia så langt står bak brevet, men det jobbes for å flere som medunderskrivere.\n\nFrankrike, som har vært opptatt av pristak, skal ha sendt eget forslag. Spania skal ha ønsket visse endringer for å støtte brevet, ifølge Energi og Klimas kilder.\n\nDet er Hellas, Polen, Italia, Belgia, Malta, Romania, Kroatia, Sverige, Slovenia og Portugal som ifølge kilder er positive til pristak og som grekerne i utgangspunktet oppfatter som støttende til deres initiativ. Det er uklart hvor mange av disse som kommer til å signere brevet. Flere sier de har det til vurdering.\n\nEn gjenganger\n\nFlere av disse landene har forsøkt på lignende forslag tidligere, uten å nå frem. Før energiministermøtet 9. september sendte Hellas, Belgia og Italia inn forslag til pristak på gass. Men da samlet energiministerne seg om et generelt krav om pristak, men uten en nærmere spesifisering, og Kommisjonen uttrykte sin skepsis.\n\nForener ulike ting\n\nI utkastet til brevet som Hellas har tatt initiativ til, heter det blant annet at «pristaket skal omfatte all gass og ikke bare import fra spesielle land.»\n\nKommisjonen ønsket på et tidspunkt å sette pristak på import av russisk gass, men dette møtte betydelig motstand fra land i Øst-Europa som fortsatt er avhengig av russisk gass. I tillegg er den russiske gassimporten sunket fra vel 40 til 9 prosent. Det betyr at det for markedet ville ha liten betydning å sette et pristak.\n\nRamme LNG\n\nEt pristak vil også ramme import av flytende nedkjølt gass (LNG) som kommer på skip fra USA og Midtøsten. Denne gassen har vært viktig for å fylle lagrene i EU-landene. Men Kommisjonen har tidligere vist til at et pristak kan føre til at denne gassen ender i Asia. Det vil ramme forsyningssikkerheten i EU mot vinteren.\n\nArtikkelen fortsetter under annonsen Våre støttespillere Annonse\n\nIvareta forsyningssikkerheten\n\nI brevet Hellas samler støtte til, heter det videre at et slikt tak kan bli designet «på en slik måte at det ivaretar forsyningssikkerhet og fri flyt av gass i Europa, mens de oppnår vårt felles mål å redusere etterspørselen etter gass i Europa.»\n\nNoen nærmere om hvordan dette skal gjøres, sies det ikke noe om i den versjonen som Energi og Klima har sett. Kilder hevder at dette kan skje ved at maksprisen settes over for eksempel prisen i Asia.\n\nI brevet heter det videre at et pristak er prioritert og kan bli utvidet med tiltak for å styrke det finansielle oppsynet med gassmarkedet og utvikle alternativer for referansepris for gass i Europa.\n\nHva med Norge?\n\nEt generelt pristak på importert gass, vil også ramme den norske gassen. Norge er nå den største eksportøren av gass til EU, etter kollapsen i den russiske importen.\n\nEtter initiativ fra EU-kommisjonens president Ursula von der Leyen har Norge og EU satt ned en arbeidsgruppe som skal «bidra med beslutningsgrunnlag for å stabilisere energiprisene.»\n\nNorge ser ikke på pristak for gass som en løsning. Grunnen er at dette ikke vil løse det grunnleggende problemet – nemlig at det er for lite gass i Europa. Det skrev statssekretær Tale Benedikte Jordbakke ved Statsministerens kontor i en e-post til Energi og Klima før helgen.",
    "Den tyrkiske presidentens siste uttalelser om Hellas får omfattende dekning i greske medier": "Tyrkias president Recep Tayyip Erdogans siste uttalelser om Hellas ble mye omtalt i greske medier lørdag.\n\nTidligere på dagen advarte Erdogan Hellas mot å gå for langt og sa at Tyrkia vil gjøre det som er nødvendig når den tid kommer.\n\nAnnonse\n\n«Hvis du går for langt, blir prisen høy. Vi har én ting å si til Hellas: Husk Izmir», sa han på Tyrkias største teknologibegivenhet, Teknofest, i Samsun-provinsen.\n\nIzmir er en provins på Tyrkias vestlige Egeerhavskyst som Ankara befridde fra gresk okkupasjon i 1922 som en del av sin uavhengighetskrig.\n\nErdogan advarte Hellas og sa at Athens «okkupasjon» av øyene i Egeerhavet «ikke binder oss».\n\n«Når tiden kommer, vil vi gjøre det som er nødvendig. Som vi sier, plutselig kan vi komme plutselig en natt,» la han til.\n\nDen greske allmennkringkasteren ERT hevdet at Erdogan stilte spørsmål ved Hellas suverenitet over de egeiske øyer i sin tale.\n\nRegjeringsvennlige Kathimerini tolket daglig uttalelsene som «direkte trusler mot Hellas».\n\nDagbladet påpekte at Erdogans kommentarer kom på hundreårsdagen for den tyrkiske seieren over den invaderende greske hæren.\n\nSentral-høyre dagbladet Ta Nea sa: «Den tyrkiske presidenten utfordret direkte gresk suverenitet over øyene i Egeerhavet mens han hevdet at Ankara er klar til å gjøre det som er nødvendig når den tid kommer.»\n\nEthnos ukeblad hevdet at den tyrkiske presidenten og politikerne insisterer på «betennende retorikk» mot Athen.\n\nEfsyns nye utsalgssted hevdet at Erdogan «truet med å okkupere» øyene i Egeerhavet.\n\nNettstedet for det greske kommunistpartiet (KKE) 902 sa: «Erdogan gjentok at Hellas ikke har noen verdi for NATO,» heter det i utsendelsen.\n\nTyrkia, et NATO-medlem i over 70 år, har klaget over gjentatte provoserende handlinger og retorikk fra Hellas i regionen de siste månedene, og sier at slike grep frustrerer landets innsats i god tro for fred.\n\nSpenningen mellom de to nabolandene økte etter at Hellas sendte inn en klage til NATOs generalsekretær Jens Stoltenberg om å slette en tweet fra NATOs allierte landkommando (LANDCOM) for å markere Tyrkias 100. seiersdag, som minnes det rungende nederlaget til de okkuperende greske hærene. hendene til tyrkere i slaget ved Dumlupinar i 1922.\n\nLANDCOM tvitret tirsdag et innlegg for å markere den 100. seiersdagen. Imidlertid tvitret den et nytt innlegg på torsdag som gratulerte Ankara, og sa: «Vi er takknemlige for å ha Tyrkia som vår vertsnasjon.»\n\nTyrkia kritiserte NATO for å ha slettet tweeten, kalte den «uakseptabel» og sa at alliansen «i stor grad har miskreditert sin bedriftsidentitet og prestisje» ved å slette tweeten etter en «grunnløs forespørsel» fra Hellas.",
    "«Hellas begikk 1123 brudd på Türkiyes luftrom, territorialfarvann i år»": "Hellas krenket Türkiyes luftrom og territorialfarvann 1123 ganger i løpet av de første åtte månedene av 2022, ifølge kilder i det tyrkiske forsvarsdepartementet søndag.\n\nTil tross for Ankaras oppfordringer om løsning av problemer i en ånd av gode naboforhold og allianse i Egeerhavet og det østlige Middelhavet, fortsetter Athen sine provokasjoner, aggressive handlinger og retorikk og ulovlige holdninger.\n\nAnnonse\n\nKildene påpekte at Hellas i 2021 hadde utført 1616 brudd på tyrkisk luftrom og territorialfarvann.\n\nI et forsøk på å eskalere spenningen i Egeerhavet og det østlige Middelhavet trakasserte de greske væpnede styrkene tyrkiske jetfly ved å sette radarlåser i 3372 sekunder i 14 separate hendelser siden 15. august i år.\n\nDen 1. september trakasserte Hellas et maritimt patruljefly som utførte «NATO Sea Guard Operation»-oppdraget sør for Rhodos.\n\nKildene uttalte videre at Türkiye gjengjeldte trakasseringen og bruddene som en del av gjensidighetsprinsippene, og beskrev Hellas sine unnskyldninger for disse bruddene som «ikke varsle flyplanen når de går inn i Athens FIR (flight information region)» som i strid med internasjonal lov.\n\nHellas handlet i strid med Chicago-konvensjonen, som regulerer internasjonal lufttransport, ved å betrakte FIR-området som sitt suverenitetsområde og kreve flyplaner fra flyene.\n\nKildene minnet om at Hellas hadde forsøkt å invadere Anatolia i 1919-1922 med oppmuntring og støtte fra noen land, og uttalte at Hellas, som ble skuffet som et resultat, henrettet sine statsministre, ministre og til og med stabssjefen.\n\nDepartementets kilder sa at fokus på en positiv agenda og redusere spenning vil bidra til både bilaterale relasjoner og regionalt samarbeid. «Vi er glade for å observere at noen politikere, akademikere og pensjonerte soldater i Hellas bruker og forstår argumentene vi har uttrykt,» sa de.\n\nDe gjentok nok en gang at de venter på delegasjonen fra det greske forsvarsdepartementet som ble invitert til Ankara for den fjerde runden med samtaler om tillitsskapende tiltak.",
    "Tyrkia truer med å angripe et annet Nato-land": "Tyrkia truer med å angripe et annet Nato-land\n\nTyrkias president Recep Tayyip Erdogan følger med på en militærøvelse utenfor Izmir, ved den tyrkiske Egeerhavskysten, i juni.\n\nISTANBUL (Aftenposten): Midt i et ferieparadis blusser en gammel konflikt opp igjen.\n\nHanne Christiansen Korrespondent i Midtøsten\n\n16. september 2022\n\n– Vi kan komme plutselig en natt.\n\nAdvarselen til nabolandet kom fra Tyrkias president Recep Tayyip Erdogan.\n\nDet er en ordlyd han har brukt tidligere. Men denne gangen var den ikke rettet mot kurderne i Syria og Irak, som vanligvis er mottageren av slike trusler fra Tyrkia.\n\nNå var trusselen rettet vestover. Mot et annet Nato-land og et av Europas mest populære turistmål.",
    "Luftvernsoldater fra Ørland sendes til Kreta": "",
    "Cannabisplantasje funnet på klostereiendom i Hellas": "Cannabisplantasje funnet på klostereiendom i Hellas\n\nGreske etterforskere har funnet en stor cannabisplantasje med over 1.100 planter på eiendommen til et kloster på Kreta.",
    "Turist fant lik i ferieparadis": "Lørdag 27. august klokka 18.30 ble en turist på en båt i Egeerhavet oppmerksom på noe uvanlig som lå og duppet i overflaten nær stranda Fykio sør på den lille øya Koufonisia.\n\nDa den greske kystvakta ankom stedet, ble det konstatert funn av to menneskekropper i hvite poser.\n\nIfølge den greske avisa Cyclades24 ble levningene fraktet til et sykehus på den populære naboøya Naxos.\n\nKan ha vært på sjøen i to år\n\nVassilis Raptakis, direktør ved sykehuset, sa til avisa at levningene angivelig stammet fra en voksen person og et ungt menneske.\n\nLikene var sterkt forråtnet. Han anslo også at levningene hadde vært på sjøen i hele to år.\n\nI en oppfølgersak skriver Cyclades24 at likene kan være knyttet til ulykka som fant sted Egeerhavet på julaften i fjor, da en båt med migranter kantret rundt åtte kilometer fra ferieøya Paros.\n\n63 personer ble reddet opp av havet, mens 16 omkom - blant dem tre kvinner og en baby.\n\nTidligere samme dag foregikk det en liknende leteaksjon etter at en annen migrantbåt gikk ned nær Folegandros.\n\nVet ikke kjønnet\n\n«Det er mulig at likene er knyttet til de to kantringene som fraktet papirløse migranter jula 2021 i Folegandros og Paros. Siden den gang har et stort antall lik blitt funnet i havområdet rundt Kykladene», skriver Cyclades24.\n\nDet har fram til nå ikke vært mulig å få bekreftet levningenes kjønn.\n\nObduksjonen skal foregå i havnebyen Pireus sørvest for Aten.",
    "Superyachten «007» sank i Hellas": "Annonse\n\nDen 49 meter lange superyachten sank fredag kveld i Kolonabukten, Kythnos etter å ha grunnstøtt i mørket. Lokale medier rapporterte om at yachten deretter hadde begynt å ta inn vann og krenge kraftig over.\n\nSank på grunt vann\n\nGresk kystvakt bekreftet lørdag morgen at de i løpet av natten hadde mottatt mayday-anrop fra «007» og at de på kort tid fikk reddet ut mannskapet på fem som var ombord. Redningsoperasjonen ble beskrevet som enkel, og det ble poengtert at ingen av besetningsmedlemmene på noe tidspunkt var i reell fare. Yachten ligger nå delvis sunket på grunt vann, 15 meter fra land, og det jobbes med å fjerne vraket.\n\n21 hendelser så langt i år\n\nAnnonse\n\nUlykken er den seneste i en rekke uheldige hendelser som involverer superyachter som enten grunnstøter, synker eller tar fyr.\n\nTidligere i år har vi blant annet skrevet om «My Saga» som i August sank utenfor Italia. Vi har og skrevet om det eksperimentelle fartøyet «MS Porrima» som gikk ned utenfor India etter at skipets enorme batteribank hadde tatt fyr. I mai sank en 85 fots Princess i Devon, Storbritannia.\n\nSuperyacht Times rapporterer om 21 nevneverdige hendelser med yachter involvert i ulykker så langt i år.",
    "- Myndighetene er høyreekstreme": "- Det er et høyreekstremt styre. Det kan ikke forklares på noen annen måte. Med det de bestemmer nå, strammes det jo til hver dag.\n\n- Hva er følelsen du sitter med nå som du er hjemme i Norge?\n\n- Jeg er kort og godt forbanna. Virkelig. Det er jo ikke meg det gjelder, det er alle de tusenvis av menneskene som lider der.\n\nMENNESKENE: - Det er det mest meningsfulle jeg har gjort, sier fotografen om innsatsen blant flyktningene på Lésvos. Foto: Knut Bry Vis mer\n\nDet er en solfylt ettermiddag seint i august på Aker Brygge. Blant det sydende folkelivet ved Nesoddbåt-ferjeleiet står fotograf Knut Bry (75) overskrevs på elsykkelen sin og speider etter Dagblad-«teamet» på to.\n\n- Har du ikke elsykkel? Det må du skaffe deg, konstaterer den høyreiste og atletiske hallingdølen. Dialekten har forsvunnet for lenge siden, etter mange år i Oslo og utlandet.\n\nKnut Bry Født 3. oktober 1946, i Hovet i Hallingdal.\n\nJobbet som kokk i Oslo, men lærte seg selv å fotografere, og satset etter hvert på dette.\n\nFlyttet til Paris og jobbet som modell på midten av 70-tallet. Mot slutten av tiåret slo han igjennom som internasjonal mote- og reklamefotograf.\n\nHar siden fotografert innen mote, reklame og kunst. Har tatt bilder til en rekke bøker, og hatt mange utstillinger.\n\nHar vunnet en rekke internasjonale og norske priser, blant annet The American Photographer i motekategorien i 1986.\n\nSpionasje og menneskesmugling\n\nEtter sin noe overrumplende, men avvæpnende håndhilsen - som «låser» tre av fingrene til hans - snakker den karismatiske 75-åringen i vei. Om dramatikken da han i mars plutselig ble arrestert og kastet på glattcelle på Lésvos, etter fem år som hjelpearbeider blant flyktningene og migrantene på den greske øya rett utenfor Tyrkias vestkyst.\n\n«Det var litt som å være med i en film - men uten å være tilskuer.» Knut Bry om pågripelsen på Lésvos\n\nSiktelsen lyder på spionasje og menneskesmugling, etter at han tok ni bilder av to greske militærskip i havna i byen Mytilíni. Gresk politi mener han har kartlagt fartøyenes bevegelser, for så å fôre menneskesmuglere i Tyrkia med tidspunktene for når de legger fra og til.\n\nNOK TIL EI UKE: Maten fra Lesvos Solidarity holder til en familie på sju i ei uke. Foto: Knut Bry Vis mer\n\nDen prisbelønte fotografen nekter all skyld for spionasje. Også for å ha hjulpet flyktninger i land.\n\n- Jeg har aldri sett en båt komme inn, for jeg er ikke ute om natta, insisterer han.\n\nBry forklarer at det var tilfeldigheter som gjorde at han spaserte ut på moloen hvor han tok de skjebnesvangre bildene. 75-åringen skulle levere en minnepinne med bilder på mosaikksenteret som drives av hjelpeorganisasjonen Lesvos Solidarity - men kollegaen skulle selv innom senteret, og tilbød seg å ta med minnepinnen. Dermed hadde han tid til overs.\n\nHOTSHOT: Bry i 1976, i perioden da han slo seg opp som internasjonalt anerkjent mote- og reklamefotograf i Paris. Foto: Sigmund Krøvel-Velle / Samfoto / NTB Vis mer\n\n- Det var fint vær, som i dag. Jeg hadde akkurat passert ferja til Athen. Så kom en båt utover - det var dette femti år gamle marinefartøyet som pleier å ligge fortøyd i havna. Det kom sigende utover og hadde en kjempesvær blå røyksky etter seg, beskriver Bry oppildnet mens han gestikulerer.\n\n- Idet jeg kommer ut på enden av moloen, kommer skipet forbi. Så da tok jeg sju bilder mens det passerte. Og der sto det folk på dekk og sånn - jeg tenkte jo ikke på det i det hele tatt. Så kom en kystvaktbåt inn, og jeg tok bilder av den. Så gikk jeg rolig tilbake.\n\n- DYTTET TILBAKE: Afghanske flyktninger plukket opp av den tyrkiske kystvakta i Egeerhavet i september 2020. Tyrkerne anklaget Hellas for å ha «dyttet tilbake» flyktningene (pushback). Hellas benekter at praksisen eksisterer. Foto: Emrah Gurel / AP / NTB Vis mer\n\nLatekshansker\n\nMen han kom ikke langt. Han ble sirklet inn av en mann på motorsykkel, som identifiserte seg som politi og ville se bildene han hadde tatt. Bry tok opp det lille Leica D-Lux-kameraet og viste de ni bildene.\n\n- Så tar han opp mobilen, ringer, og jeg tror det tok tre minutter før politibilen var der. Og det var sånn [griper Dagbladet hardt i overarmen]. «Inn i bilen!»\n\n75-åringen ble tatt med til tredje etasje i bygningen kystvakta deler med EU-grensevaktbyrået Frontex, hvor han ble sittende og vente i to timer. Etter at «en ganske uggen fyr» med wraparound-solbriller kom og avhørte ham, ble han tatt med til hotellet sitt.\n\nSINNE: Her blir frivillige ved Mória angrepet av menn på motorsykkel. Video: Privat. Reporter: Elias Kr. Zahl-Pettersen Vis mer\n\n- Det var nesten morsomt å følge med på - de var superproffe. Sju stykker, meg i håndjern. Så var det «Sit down!». Jeg ble satt i et hjørne, mens de gikk igjennom alt med latekshansker, forteller han og fortsetter:\n\n- De ristet underbukser, skrudde løs airconditioningen på veggen. Tok ut kontaktene - selve «innmaten» inni veggen, ikke bare støpslene. Gravde ut hårgeleen min, tannpastaen, alt. Så stappet de alt utstyret mitt i plastposer og tok det med.\n\nPolitiet tok to kameraer, to objektiv, iPhonen, Macen, en harddisk - med alt arbeidet han hadde gjort fra i fjor sommer til mars - minnekort, til og med den trådløse musa. Utstyret ble sendt til Athen for analyse, og Bry aner ikke om han noensinne ser det igjen.\n\n- Hvordan opplevde du alt dette?\n\nMED NORDMENN: Bry i Pikpa-leiren, januar 2020, sammen med blant andre den afghanske - og norgestilknyttede - familien Rahimi samt Trude Jacobsen fra Dråpen i Havet (t.v.) og SVs Karin Andersen. Foto: Privat Vis mer\n\n- Jeg hadde ikke vært med på noe sånt før, så det var litt som å være med i en film - men uten å være tilskuer, haha.\n\n- Middelaldersk\n\nBry trodde politiet bare skulle slette minnekortet hans, og svarte nei på spørsmålet om de skulle kontakte Norges ambassade.\n\n- Men da advokaten kom og sa at «this could be 10 to 15 years», tenkte jeg: «Da signerer jeg!» forteller fotografen og ler.\n\nEtter avhøret og ransakingen ble Bry plassert på glattcelle - et lite rom med betonggolv. Uten belysning, men det hang et «blafrende grågrønt lysstoffrør i inngangspartiet utenfor».\n\n- Det er ei tjukk ståldør, med en gigantisk slå med hengelås - skikkelig middelaldersk. Så er det en åpning i veggen med tredobbelt gitter, forteller Bry og viser at han kanskje kunne fått lillefingeren innimellom den tynneste delen av gitteret.\n\n- Og så var det en betongkant som er mindre bred enn denne [trebenken han sitter på] - en så bred betongkant i vinkel, og den var akkurat lang nok til meg. Og så fikk jeg to tynne sommersoveposer til underlag, og to fleecetepper og ei bittelita pute. Dette skulle jeg sove på. Det prøvde jeg på første natta, men det var jo helt umulig.\n\nUMENNESKELIG: De sanitære forholdene i Mória var fryktelige. Her fra januar 2020. Foto: Knut Bry Vis mer\n\nEtter denne første natta begynte Brys venner i hjelpearbeidermiljøet å trekke i trådene. De skaffet mat og et oppblåsbart liggeunderlag.\n\n- Jeg spurte om de kunne hente lommelykta mi på hotellet, for det var ikke mulig å lese noe der. Så fikk jeg låne ei bok, og da hjalp det litt, forteller han.\n\n75-åringen måtte sove i klærne, og og kunne ikke pusse tenner på seks dager.\n\n- Men så har vi prøvd det, konstaterer han.\n\nAVVISER PUSHBACKS: Hellas' ambassadør Anna Korka avviser påstandene om pushbacks på det sterkeste. Her fra audiens på Slottet. Foto: Terje Pedersen / Dagbladet Vis mer\n\nMeldeplikt\n\nPå utsiden hadde folk greid å samle inn 100 000 kroner til kausjon og advokat.\n\n- Og etter hvert fikk jeg vite at det var 4000 medlemmer i støttegruppe på Facebook - det er jo helt fantastisk. Jeg er ekstremt privilegert som kjenner så mange mennesker og har så mange venner på øya. Hvis jeg ikke hadde hatt det, hadde jeg kanskje sittet der ennå.\n\nETTERLATT: Barnejakker etterlatt i kaoset etter brannen i Mória høsten 2020. Foto: Knut Bry Vis mer\n\nEtter to rettsmøter og seks dager på glattcella ble Bry løslatt. Han dro hjem til Norge, og har stort sett oppholdt seg på familiegården øverst i Hallingdalen i sommer.\n\n- Jeg får lov til å reise tilbake - men da må jeg melde meg 24 timer før ankomst, forteller han.\n\n- En slags stående meldeplikt?\n\n- Ja. Om det er for at de skal gjøre klar cella mi eller rulle ut rød løper, det vet jeg ikke.\n\nKOKK IGJEN: På Lésvos har Brys hovedrolle vært å lage mat for flyktninger. Dermed er han tilbake i sin første jobb. - Det er et privilegium å få møte alle de fine menneskene fra diverse kulturer, sier han. Foto: Hans Arne Vedlog / Dagbladet Vis mer\n\n- Ikke hørt noe\n\nEtterforskningen av Brys sak går tregt, forteller hans greske advokat Haris Petsikos.\n\n- Det er ingen utvikling, politiet jobber fremdeles med etterforskningen. Men jeg har ikke hørt noe fra dem på lenge, opplyser Petsikos til Dagbladet.\n\nAdvokaten anslår at politiet og påtalemakten trolig vil komme til en beslutning om eventuell tiltale innen slutten av året.\n\n- Alt kan skje, det kommer an på etterforskningen. Vi vet lite, ettersom vi ikke har innsyn i dokumentene, forklarer han.\n\nPetsikos opplyser at Bry vil måtte returnere til Hellas dersom det blir noen hovedforhandling.\n\nLØSLATT: Bry kommer ut av rettsbygningen som en - foreløpig - fri mann 21. mars. Til høyre forsvarer Haris Petsikos. Foto: Manolis Lagoutaris / AFP / NTB Vis mer\n\n- Uheldig\n\nI et to sider langt brev til Dagbladet skriver Hellas' norgesambassadør Anna Korka at lengden på Brys glattcelleopphold for en stor del skyldtes hans egne valg. Hun viser til at advokat Petsikos under rettsmøtet fredag 18. mars ba om utsettelse for å skaffe mer informasjon.\n\n- Selv om han skulle framstilles for dommeren 18. mars, begjærte han at rettsmøtet skulle utsettes, for å forberede et mer fyldig forsvar. Derfor måtte herr Knut forbli i varetekt til 21. mars, skriver Korka - og understreker at han etter løslatelsen mot kausjon var fri til å reise inn og ut av Hellas uten begrensninger.\n\n«De gjør alt for å skremme og jage bort alle som jobber med flyktninger.» Knut Bry, om greske myndigheter\n\nAmbassadøren kaller arrestasjonen en «uheldig hendelse», men forklarer at den skjedde i kontekst av «den rådende atmosfære» rundt de «følsomme temaene» ulovlig migrasjon og nasjonal sikkerhet i Hellas, «særlig når det gjelder det østlige Egeerhav».\n\nKorka understreker Lésvos' geografiske plassering utenfor kysten av Tyrkia - hvor øya, i likhet med de andre greske egeiske øyene, står overfor «betydelige tyrkiske militære styrker». Hun skriver også at overherredømmet over øyene i Egeerhavet er gjenstand for strid mellom Hellas og Tyrkia.\n\nGAVE: Flyktningbarn med «drager» donert av en fransk hjelpeorganisasjon. Foto: Knut Bry Vis mer\n\n- De fiendtlige uttalelsene som stadig kommer fra den tyrkiske regjeringen mot Hellas, i tillegg til de stadige truslene fra vår østlige nabo mot mitt land, og de ubegrunnede kravene på suverenitet og suverene rettigheter for disse øyene, har i åras løp ført til en økt oppmerksomhet blant lokalbefolkningen, kystvakta og politiet overfor enhver handling som kan bli oppfattet som et mulig spionasjehandling eller brudd på den nasjonale sikkerhet.\n\nAmbassadøren understreker at utenriksstasjonen ikke er i posisjon til å uttale seg om et mulig utfall av rettsprosessen mot Bry.\n\nBrødfør 100\n\n- Det er det mest meningsfulle jeg har gjort, kontstaterer Bry tankefullt fra benken ved Nesoddbåtene.\n\nPÅ JOBB: Med mat klar for utkjøring i oktober i fjor. Foto: Privat Vis mer\n\nFotografen viser et bilde av en typisk timeplan i den privatdrevne flyktningleiren Pikpa. Navnet hans er desidert mest oppført.\n\n75-åringen forteller at tilfeldigheter gjorde at han endte opp som en av Lesvós' mest ihuga hjelpearbeidere. Foranledningen var ei kokebok han skulle lage for Universitetet i Agder.\n\n- Tilfeldigvis havnet jeg i Pikpa, traff fantastiske mennesker der og fant at jeg ville komme tilbake. Fra oktober 2016 til 2020 var jeg på Lésvos i til sammen to og et halvt år. I vinter var jeg der i seks måneder, før jeg naturlig nok måtte komme hjem.\n\n«Siden begynnelsen av flyktning-/migrantkrisa tilbake i 2015 har Hellas bokstavelig talt reddet hundretusenvis av liv i Egeerhavet.» Anna Korka, Hellas' ambassadør til Norge\n\nBrys oppgaver har for en stor del bestått i å være kokk for beboerne i Pikpa, som ble drevet av Lesvos Solidarity. Leiren - som hadde betydelig bedre leveforhold enn beryktede Mória - huset de mest utsatte flyktningene, som barnefamilier, funksjonshemmede, gravide og skadde.\n\nPikpa ble tvangsfraflyttet i oktober 2020 og beboerene busset til Kara Tepe-leiren rett utenfor Mytilíni. Siden har fotografen og kollegene kjørt mat til familiene - i alt rundt 100 personer.\n\n- Vi kjøper inn råvarer, porsjonerer maten ut i poser og kjører den ut hver torsdag. Det er mat for en familie på sju i ei hel uke, forklarer han.\n\nFotografen blir ivrig, og blar ivrig fram og tilbake blant de rundt 70 000 bildene han har på iPhonen - den nye, etter at den gamle ble konfiskert. Han viser scener fra Pikpa og Mória.\n\n- Han her er utrolig ressurssterk. Nå har han klart å komme seg til Paris, hvor han jobber, forteller han om en ung mann.\n\nHJEM FOR 20 000: Mória-leiren var dimensjonert for 3000 flyktninger, men huset på det meste 20 000. I september 2020 brant leiren ned, og beboerne ble flyttet til en midlertidig leir. Philippa Kempson i The Hope Project Greece opplyser at det nå bor 1281 personer i «Nye Mória». Foto: Knut Bry Vis mer\n\nSeks år i leir\n\nMen minst like viktige er de som blir sittende i ubestemt tid på Lésvos, uten mulighet til å reise noe sted før asylsaken er avgjort.\n\n- Det er en familie som har vært hos oss i Pikpa i flere år. Ungene var jo sånn ... så store [viser med flathånda] da de kom. Nå har de vært der [på Lésvos] i seks år, og de er fortsatt låst inne i det fordømte nye Mória [erstatningsleiren etter storbrannen høsten 2020].\n\n- Når de kommer ut for å hente maten ... det er liksom ikke de samme ungene, de smiler ikke lenger. De er liksom helt apatiske, forteller 75-åringen.\n\n- De var sprudlende, lærte seg engelsk på no time og kunne virkelig blitt noe - men nå har alt liksom falt sammen.\n\n«MAMMA»: En afghansk flyktning har tatovert «mamma» på pasjto på hånda. Foto: Knut Bry Vis mer\n\nBry har en klar oppfatning av at greske myndigheter systematisk gjør forholdene verre for flyktningene og personene som hjelper dem, og viser blant annet til nedleggelsen av Pikpa og stadig strengere krav til hjelpeorganisasjonene.\n\n- De fleste ideelle organisasjonene har forlatt øya, men MSF [Leger Uten Grenser] er der fortsatt, forklarer han.\n\n75-åringen ser på spionsaken mot ham i forbindelse med dette.\n\n- Hva skulle motivet til grekerne være for å plage folk som deg?\n\n- Hele ideen deres er at det er krig mot solidaritet. De gjør alt for å skremme og jage bort alle som jobber med flyktninger.\n\nANGREP: Bry og fire flyktninger han hadde som passasjerer, ble angrepet og banket opp av høyreekstremister våren 2020. - Jeg ble slept bortover veien, forteller han. Foto: Knut Bry Vis mer\n\nDøde på grensa\n\nHan er særlig opptatt av omfanget av «pushbacks» - at grensevakter angivelig «dytter» flyktninger og migranter tilbake mot Tyrkia. For dem som kommer sjøveien, innebærer dette å bli satt på båter eller flåter uten motor, overlatt til seg selv - gjentatte ganger med dødelig utfall.\n\n- De blir strippet for alt de eier, blir banket opp, blir kastet på sjøen eller i elva [grenseelva Evros på fastlandet], sier 75-åringen og minner om at ei lita syrisk jente for noen dager siden ifølge Le Monde døde av et skorpionbitt på en holme i Evros. Da hadde hun og nesten 50 andre flyktninger sittet der i dagevis uten mat og vann, etter å ha blitt jagd tilbake fra den greske elvebredden, angivelig av politiet og maskerte menn.\n\nEn omfattende graveartikkel publisert samtidig i tunge europeiske medier som Der Spiegel og Le Monde i april dokumenterte at den greske kystvakta, med stilltiende samtykke fra EUs grense- og kystvaktbyrå Frontex, har vært involvert i pushbacks av flere hundre personer de siste åra. En artikkel fra juni dokumenterer at gresk politi har brukt migranter for å utføre operasjonene.\n\nSKOLE: Fra Zakria Farzads skole Wave of Hope for the Future i Mória. Foto: Knut Bry Vis mer\n\nGraveartiklene refererer gjentatte ganger til den norskdrevne sida Aegean Boat Report, som også i august har dokumentert pushbacks i Egeerhavet.\n\nTidligere i august advarte Europakommisjonen Hellas og krevde at «voldelige og ulovlige deportasjoner av migranter» må stoppe. Avsløringene har ført til at Frontex-sjef Fabrice Leggeri måtte gå av, og medlemmer av Europaparlamentet nektet å godkjenne byråets budsjett, skriver Euronews.\n\n- Frontex, ja. De ligger veldig høyt på skalaen min, sier Bry sarkastisk og nikker.\n\n- Alle kjører rundt i helt nye biler og har nye flotte uniformer, og trenes opp til å se skikkelig barske ut. Bare på det siste året har alle bilene blitt skiftet ut, og det kryr av svarte sånne Nissan firehjulstrekkere, blankpolerte og fine. Så det er nok der pengene brukes.\n\nFORLATT: En redningsvest brukt av en flyktning, oktober 2021. Foto: Knut Bry Vis mer\n\nAvviser anklagene\n\nMyndighetene i Athen - anført av statsminister Kyriakos Mitsotakis - har gjentatte ganger benektet at de står bak puschbacks.\n\n- Det har ikke skjedd. Vi er ofre for en betydelig feilinformasjonskampanje, sa Mitsotakis i et nylig intervju med New York Times.\n\nGreske myndigheter har samtidig anklaget EU-partnerne for mangel på solidaritet i møtet med den store tilstrømningen av mennesker fra den tredje verden. I tillegg anklager de sin gamle erkefiende Tyrkia for å bidra til spenningen gjennom å la flyktningene og migrantene passere grensa. Flere hjelpearbeidere er også anklaget for menneskesmugling, som Bry.\n\nMÓRIA: Omtrent 13 000 personer hadde Mória som sitt midlertidige hjem. Flyktningene, som allerede levde under svært vanskelige forhold, står nå uten oppholdssted etter nattas voldsomme brann. Video: Stand by Me Lesvos, fra september 2020 Vis mer\n\nI det omfattende brevet til Dagbladet avviser Hellas' ambassadør Anna Korka sterkt anklagene om pushbacks som «uriktige».\n\n- Jeg kan forsikre deg om at Hellas, som medlemsland i EU, er forpliktet til å beskytte menneskerettighetene, anvender de relevante EU- og internasjonale lover og etterforsker hver eneste rapporterte hendelse, skriver ambassadøren.\n\nKorka understreker at i tillegg til rettssystemet har Hellas uavhengige kontrollmekanismer, med ansvar for å etterforske klager som gjelder ulovlig praksis.\n\n- Siden begynnelsen av flyktning-/migrantkrisa tilbake i 2015 har Hellas bokstavelig talt reddet hundretusenvis av liv i Egeerhavet, skriver ambassadøren videre.\n\nHELLER PÅ LÉSVOS: Hjemme i Norge har Bry avtaleboka full av oppdrag. Men aller helst skulle han vært tilbake på Lésvos. Han håper oppmerksomheten rundt saken hans kan kaste lys over flyktningenes situasjon. - Men det ser ikke så lyst ut. Foto: Hans Arne Vedlog / Dagbladet Vis mer\n\nViser til nabolandene\n\nKorka understreker at hundretusener har tatt seg fra Tyrkia til Hellas over land eller til sjøs.\n\n- Et betydelig antall av de ovennevnte flyktningene/migrantene har allerede forlatt Hellas og dratt til et annet europeisk land, skriver hun, og framholder at hundretusener er «strandet på gresk jord» fordi landets naboland i nord (Nord-Makedonia) i 2016 stengte grensene for flyktningene og migrantene.\n\n- Et stort antall av dem har allerede fått flyktningstatus, og bor og jobber i Hellas, understreker hun.\n\nAmbassadøren skriver videre at antallet beboere i mottak som leirene i Egeerhavet har sunket kraftig de tre siste åra.\n\nFORKULLET: Restene av et tre etter den store brannen i Mória i september 2020. Foto: Knut Bry Vis mer\n\n- I åras løp har de greske myndighetene klar å bygge opp et rettferdig, raskt, krisemotstandig og overgrepsmotstandig asylsystem, framholder hun, og påpeker at det siden 2020 har vært en «bemerkelsesverdig» nedgang i asylsaker på vent, samt vesentlig kortere behandlingstid.\n\n- Samtidig må det understrekes at strømmen av irregulære migranter eller personer som hevder å være flyktninger, fortsetter uhindret på daglig basis, bemerker ambassadøren.\n\nSkylder på Tyrkia\n\nKorka skriver videre at greske myndigheter har avdekket flere tilfeller hvor den tyrkiske kystvakta og marinen har eskortert skrøpelige farkoster til Hellas' territorialfarvann. Det samme skal ha skjedd rundt grensa på land.\n\nOm de strandede syrerne på holmen i elva Evros denne måneden skriver hun:\n\n- Med en gang disse irregulære migrantene ble oppdaget på gresk territorium, ble de umiddelbart overført til et midlertidig lokale.\n\nDESPERASJON: Selvskading forekommer ofte i flyktningleirene på Lésvos. Her armen til en tenåringsgutt i Mória. Foto: Knut Bry Vis mer\n\nAmbassadøren understreker at Hellas er fast bestemt på å overholde sine plikter i henhold til internasjonal lov som Genèvekonvensjonen av 1951 (om flyktningers rettigheter).\n\n- Hellas legger særlig vekt på respekten for menneskerettighetene og humianitær lov. Samtidig: Som en suveren stat hvis ytre grenser sammenfaller med EUs, har Hellas ansvar for å sikre at alle tredjelandsborgere som søker å tre inn på dets territorium, oppfyller alle nasjonale og europeiske krav for dette, avslutter Korka.\n\nMaktesløshet\n\nPå Aker Brygge kjenner Knut Bry på følelsen av maktesløshet over ikke å kunne bidra på Lésvos.\n\n- Hvis jeg kan utrette noe herfra, er det i hvert fall noe. Men jeg skulle jo gjerne vært der, da.\n\n«Alt kan skje, det kommer an på etterforskningen.» Haris Petsikos, Brys forsvarer\n\nHan er bekymret over at oppmerksomheten rundt situasjonen i Egeerhavet har måttet vike for krigen i Ukraina.\n\n- Det er fantastisk at de hjelper Ukraina, men resten av verden eksisterer faktisk ennå, sier han oppgitt.\n\nDYRKER JORDA: Flyktninger dyrker jorda i Pikpa. - Dette er «The Pikpa Spirit», sier fotografen. Foto: Knut Bry Vis mer\n\nBry mener dagens situasjon i stor grad kan tilskrives Kyriakos Mitsotakis' konservative regjering, som tiltrådte i 2019.\n\n- De er så høyrevridde som de kan bli. Det var ikke slik for tre-fire år siden.\n\n- Burde det vært innført en form for sanksjoner mot Hellas?\n\n- Det er ikke folket, men myndighetspersonene. Jeg vet ikke hva man kan gjøre, jeg, men EU må jo kunne gjøre noe - Hellas er tross alt en del av EU.\n\n- Du er snart 76 år. Hvor lenge kan du holde et slikt energinivå?\n\n- Men jeg har jo ikke tenkt å stoppe! Hvis ingen stopper meg, så stopper ikke jeg.",
    "Spania tar ingen siesta på lørdagens tippekupong": "Med åtte poeng på fire kamper leder Spania sin gruppe i Nations League. Den ledelsen trygges med en seier over Sveits og vi setter spanjolene som sikker på lørdagskupongen.\n\nDenne ukens lørdagskupong består av åtte kamper fra Nations League og fire fra Norsk Tipping-ligaen. Bonuspotten ble utdelt på midtukekupongen og er således på bare ca. 270.000 kroner. Innleveringsfristen er kl. 15.55.\n\n1. Slovenia - Norge\n\nSlovenia har ikke akkurat hatt for vane å vinne landskamper i det siste, for på deres seks kamper i 2022 har det endt med fire uavgjort og to tap. Dermed har de heller ikke særlig store mulighetene her i Nations League, og mest sannsynlig rykker de ned. De ligger nederst på tabellen nå etter 0-2-2 på sine fire kamper i Nations League, men de klarte faktisk å holde Norge til 0-0 på Ullevaal tilbake i juni. Med poenget opp til Sverige på nest siste plass blir fokuset fort på den siste og avgjørende kampen mot Sverige for deres del, og det bør Norge utnytte.\n\nFor selv om Norge ikke klarte å kvalifisere seg for VM i Qatar er de favoritter til å rykke opp fra gruppe B4 i Nations League etter å ha vunnet tre av de fire første kampene. De ledet tabellen klart med ti poeng på fire kamper, og deres eneste poengtap kom mot dagens motstander Slovenia når de spilte 0-0 i juni. Norge har scoret seks mål i Nations League-turneringen så langt, og fem av dem er scoret av Manchester City-stjernen Erling Braut Haaland. Haaland har scoret 20 mål på 21 landskamper så langt. Han har også scoret i fem av de siste seks kampene. Det er ikke bare Haaland som er i form, men det er også det norske landslaget. Det er kun Nederland som har klart å slå Norge i de 13 siste kampene.\n\nLørdag møter Norge et slovensk lag som har sluppet inn åtte mål på de fire første Nations League-kampene, og de har heller ikke vunnet en eneste kamp i 2022. Vi tror Norge vinner i Slovenia og muligens sikrer førsteplassen i gruppa. B.\n\n2. Nord-Irland - Kosovo\n\nNord-Irland burde kanskje ha klart seg bedre her i starten, men står med 0-2-2 etter fire kamper. Tap for Hellas (0-1) og Kosovo (0-2) samt uavgjort ganger to mot Kypros (0-0 og 2-2) er litt skuffende, og de er helt ute av kampen om å vinne gruppa. Nå handler det hele om å ikke havne nederst, hvor de ligger å kjemper med Kypros som også står med to poeng etter fire kamper. Nord-Irland har ikke hatt noe marginer med seg, for alle kampene har vært meget jevne, og med litt mer flyt hadde tabellen sett meget annerledes ut.\n\nKosovo har overrasket litt. De ligger på en andreplass med seks poeng, hvor de har tapt begge sine kamper mot Hellas (0-1 og 0-2) men slått både Kypros (2-0) og Nord-Irland (3-2). Det viser at den forholdsvis ferske nasjonen sakte men sikkert begynner å sette avtrykk i fotballverdenen, og det trenger ikke gå så mange årene før de kaprer seg en plass i mesterskap.\n\nNord-Irland har vært noe uheldige med poengfangsten hittil, men kan klare noe her. Seier er absolutt en mulighet, men kampen er åpen og garderinger er påkrevd. HU på 96-rekkeren og HUB på 432-rekkeren.\n\n3. Spania - Sveits\n\nNå har spanjolene virkelig funnet formen under trener Jose Enrique. For med 6-2-0 på de åtte siste siden tapet mot Frankrike for nesten et år siden har Spania begynt å bygge opp et nytt vinnerlag etter at de hadde en liten bølgedal. Med 2-2-0 har også Nations League vært en suksess i år, selv om en del ble skeptiske når de startet med poengdelinger mot både Portugal (1-1) og Tsjekkia (2-2). Men med 1-0 og 2-0 over Sveits og Tsjekkia i de to siste har de overtatt ledelsen i gruppa med åtte poeng, hvor det hele nok blir avgjort borte mot Portugal i siste kamp. Her hjemme er Spania enormt gode, hvor de kun har tapt en av sine 22 siste kamper.\n\nSveits er siste lag i gruppen, og etter at de begynte med tap, tap og tap i de tre første var de allerede ute av dansen før den siste kampen de spilte mot Portugal. Men der slo de faktisk til med en seier 1-0, og dermed har også de klart å fått seg noen poeng før de to avsluttende kampene skal spilles. De ligger fortsatt nederst på tabellen med tre poeng, men de har kun poenget opp til Tsjekkia som de skal møte på hjemmebane i deres siste kamp.\n\nSpania bør ikke ha nevneverdige problemer med å slå Sveits og vi gir de vår fulle tillit. H.\n\n4. Tsjekkia - Portugal\n\nTsjekkerne begynte bra med seier 2-1 hjemme over Sveits, men så har spiralen gått feil vei med uavgjort mot Spania før de nå har tapt de to siste mot Portugal og Spania. Men Tsjekkia er i en knalltøff gruppe, og 1-1-2 er egentlig ikke så ille når tapene har kommet borte mot begge favorittene i gruppen. Nå er det hjemmekamp, og der trives Tsjekkia enormt mye bedre. For med 4-3-0 på de sju siste hjemmekampene kan man ikke klage, selv om mange av kampene har vært mot relativt svakere motstandere.\n\nPortugal står med sju poeng etter fire kamper, og deres eneste tap kom sist når de noe overaskende tapte 0-1 borte mot Sveits. Det åpnet opp gruppen, og med to kamper igjen er Portugal nummer to, poenget bak ledende Spania. Portugal har vunnet begge sine hjemmekamper, mens de spilte uavgjort borte mot Spania, noe som viser at de også klarer å få resultater på fremmed gress. Og med 7-5-2 på de 14 siste bortekamper viser de at de som regel klarer å få med seg et resultat.\n\nPortugal er favoritten her, men Tsjekkia hjemme er ikke noe enkel oppgave. UB på 96-rekkeren og HUB på 432-rekkeren.\n\n5. Israel - Albania\n\nI denne noe amputerte gruppen (Russland er utestengt) så er det kun tre lag med. Og etter de første kampene er status ganske klar: Israel vinner gruppa med en seier her over Albania. Med uavgjort kan det også gå, men da er alt avhengig av hvordan den siste kampen i gruppa går da Israel har spilt uavgjort mot Island i begge deres kamper (2-2 og 2-2). Uansett har Israel de beste forutsetningene, og de slo også Albania 2-1 på bortebane. Israel er som regel sterke hjemme, og med et par meget gode spisser i Zahavi, Dabbur og Weissmann bruker de som regel å score et mål eller to.\n\nAlbania har spilt to kamper, og etter 1-1 mot Island og tap 1-2 for Israel har de havnet litt skjevt på det. Albania var et av lagene som overrasket i VM-kvaliken hvor de vant hele seks kamper (Andorra, San Marino og Ungarn x2), men etter den tid har de også levert noen mer svake prestasjoner som f.eks 0-0 mot både Georgia og Estland. Nå har de fem kamper uten seier, og vi tror vel heller ikke at det blir tre poeng her.\n\nIsrael er sterke hjemme, og bør kunne vinne denne og ta hjem gruppeseieren. Det er kun 0-0 som vi er noe skeptiske på, og vi prøver oss med H på 96-rekkeren og HU på 432-rekkeren.\n\n6. Serbia - Sverige\n\nSerbia og Sverige er i gruppe med Norge, og det er Serbia er Norges største rival i kampen om et opprykk. Serbia fikk den verst tenkelige starten når de tapte 0-1 hjemme for Norge i første kamp, men de har skjerpet seg kraftig etter den tid, vel anført av spydspissen Mitrovic. Først slo de Slovenia 4-1 på hjemmebane, før de dro til Solna og slo svenskene imponerende 1-0 på bortebane. 2-2 borte mot Slovenia sist var ikke mer enn godkjent, og med sju poeng på fire kamper ligger de tre poeng bak Norge i tet. Men Serbia er seige, og de kommer ikke til å gi seg før det hele er over.\n\nSverige har skuffet skikkelig, De sliter i fraværet til Zlatan, og etter at de slo Slovenia 1-0 borte i første kamp har resten av Nations League vært bare sorgen. For de har tapt to ganger mo Norge (1-2 og 2-3), og i tillegg røk de altså 0-1 hjemme for Serbia. Med kun tre poeng på fire kamper er det fint lite som stemmer for Janne Anderssons Sverige, og med enda et tap her kan det hende at det begynner å brenne litt for hans trenerrolle.\n\nBeograd er en heksegryte, og vi tror svenskene får så hatten passer av poengjaktende serbere. H.\n\n7. Skottland - Irland\n\nSkottland imponerte oss sist når de slo Ukraina ganske greit med 3-0. Det var deres tredje seier i Nations League etter at de også har slått Armenia to ganger, og dermed har skottene nå tatt kommandoen i denne gruppen med ni poeng. Med ni scoringer har de endelig begynt å score mål også, og da kan Skottland bli farlige fremover.\n\nIrland har strevd i flere år når det kommer til landslaget. Det ble kun skuffende ni poeng på åtte kamper i VM-kvaliken, og de fikk den verst tenkelige starten i Nations League når de tapte 0-1 borte for Armenia og 0-1 hjemme for Ukraina. Men de slo sterkt tilbake med 3-0 over Skottland, før de også klarte 1-1 borte mot Ukraina sist. Dermed står de med fire poeng, og trenger et mirakel for å vinne gruppa hvor de har fem poeng opp til Skottland i topp.\n\nSkottland har levert bra, men Irland har kommet smygende mer og mer nå i de siste kampene. Slike britiske oppgjør blir alltid jevne, og vi tar ingen sjanser her. HUB.\n\n8. Kypros - Hellas\n\nKypros venter fortsatt på sin første seier i sin gruppe, etter at de har spilt to uavgjorte kamper mot Nord-Irland (0-0 og 2-2) samt tapt for Kosovo (0-2) og Hellas (0-3). De avsluttet heller ikke VM-kvaliken nor særlig bra med 0-1-6 på de sju siste, men mellom slagene klarte å de slå Estland 2-0 i en playout for å berge plassen på nivå C i Nations League.\n\nHellas har dog levert varene å vel så det hittil. Seirene har kommet på rad og rekke, og etter 1-0, 1-0, 3-0 og 2-0 hittil i Nations League leder de gruppen sin klart med tolv poeng og null innslupne mål. Med to kamper igjen har de allerede vunnet sin gruppe, hvor de har seks poeng og bedre H2H ned til Kosovo.\n\nHellas har virket sterke og trygge i denne turneringen, og selv om de allerede har vunnet gruppen bør de kunne ta seg av svake Kypros. B.\n\n9. Lokomotiv Oslo - Ready\n\nLokomotiv Oslo er inne i en meget bra periode, selv om begge de to siste kampene har endt med tap for topplagene Lyn (1-2) og Nordstrand (0-2). Med 5-1-2 på de åtte siste har nemlig osloklubben radet opp med fine resultater, og en 6.plass på tabellen med 34 poeng gjør at sesongen har vært en suksess så langt. Her på hjemmebane er det jevnt over bra, med 17 poeng på ti kamper.\n\nReady sliter desto mer. Med kun 15 poeng etter 21 kamper er de under streken nå, hvor de har fem poeng opp til Stabæk 2 som er første lag over stripa. Etter at de hadde en forferdelig periode med 0-2-10 på tolv kamper har det bedret seg noe i den siste tiden, og med 2-1-2 på de fem siste er ikke alt håp ute. Sist ble det 2-2 hjemme mot Kjelsås 2, men det er her på bortebane Ready har slitt i hele år med kun fire poeng på ti kamper.\n\nReady er ganske dårlige på bortebane, og selv om de trenger poengene mest blir det en HU her fra oss mtp den fine formen til Lokomotiv Oslo.\n\n10. Lysekloster - Bremnes\n\nMed 8-2-3 på sine 13 siste kamper har Lysekloster fortsatt ikke gitt opp håpet om opprykk helt. De ligger på en 4.plass, men med sju poeng opp til ledende Brann 2 finnes det ørsmå håp med fem kamper igjen å spille. Sist gjorde de en meget bra kamp når de knuste andreplasserte Brodd hele 6-1 på bortebane og endelig tok en trepoenger igjen etter tre litt svakere kamper. De har ikke levert særlig bra her på hjemmebane i år, hvor 16 poeng på ti hjemmekamper er langt nede på lista i divisjonen.\n\nBremnes er nummer ti på tabellen. Med 26 poeng har de fem poeng ned til Sola som er under streken med sine 21. Det bør kunne holde for å unngå nedrykk, og når Bremnes nå endelig har begynt å vinne igjen (to strake seire) etter en fæl periode med seks strake tap ser det straks lysere ut i tunnelen. Sist slo de nevnte Sola 2-0 hjemme i en uhyre viktig kamp, uken etter at de også slo Viking 2 med samme sifre på bortebane. 13 poeng på ti bortekamper er helt middels.\n\nSkal Lysekloster fortsatt ha noe håp om opprykk må denne kampen vinnes. H.\n\n11. Kolstad - Steinkjer\n\nKolstad startet første halvdel av sesongen meget bra. Men den andre halvdelen har vært ujevn, og de står med fem tap på sine ti siste kamper. Men det har også blitt fire seire, og hjemmeformen er fortsatt bra med 4-0-0 på de fire siste. Sist tapte de 1-4 borte mot Rosenborg 2, mens de slo Innstranda 1-0 i sin forige kamp her i Parken. Totalt sett ligger de ganske så trygt på en femteplass på tabellen, og med 36 poeng har de ingenting spesielt å spille for resten av sesongen.\n\nSteinkjer har gjort det sterkt etter opprykket deres, og med en 9.plass kan det se ut som at også de klarer å berge plassen. For med 25 poeng har de nå ni poeng ned til Trygg/Lade og Innstranda som begge har 16 poeng under streken, og det taper de nok ikke på de fem gjenstående kampene. De fikk en kanonstart på sesongen, og det får de betalt for nå, for nå er formen lik null med 0-1-6 på de sju siste kampene. De kjempet bra hjemme mot serieleder Junkeren sist, men de tapte til slutt med 0-1. Borte har det vært labert i hele år, hvor seks poeng og hele 38 baklengs på ti kamper er alarmerende.\n\nKolstad varierer en gode del, men nå møter de Steinkjer som virker helt ferdige for sesongen. H.\n\n12. Byåsen - Nardo\n\nByåsen har i hele år vært laget som har vært nærmest den klare lederen Junkeren, men selv om Byåsen nå står med knallsterke 8-0-0 på de åtte siste klarer de ikke å ta noe særlig innpå suverene Junkeren. Med fem kamper igjen er avstanden sju poeng, det til tross for at Byåsen er laget som har sluppet inn færrest mål av alle med kun 17 baklengs på 21 kamper. Scoringsformen har også vært bra nylig med 5-0 over Steinkjer og 4-1 over Orkla i de to siste, og med 52 av 63 mulige poeng har sesongen uansett vært meget sterk så langt. Hjemme har de levert varene så det holder med 10-0-1 og 35-6 i målforskjell.\n\nNardo rykket ned fra PostNord-ligaen foran denne sesongen, men har ikke klart å henge med helt i toppen året etter. Med en 3.plass gjør de det fortsatt greit, men de har hele 18 poeng opp til Junkeren i tet. Nardo er som alltid ganske seige å slå, og med 6-3-1 siste ti har formen vært i stadig bedring gjennom sommeren. På bortebane har Nardo uvanlig nok vært en garantist for mål i år, med sine 16 poeng og 30-20 i målforskjell på ti kamper. (fem mål i snitt pr kamp!).\n\nByåsen tapte mot lederen Junkeren hjemme, men ellers har de levert full pott på eget gress i hele år. Nardo er dog noe seige å slå, og vi må dekke opp med HU.\n\nSportspills 96-rekker:\n\n1. Slovenia - Norge UB\n\n2. Nord-Irland - Kosovo HU\n\n3. Spania - Sveits H\n\n4. Tsjekkia - Portugal UB\n\n5. Israel - Albania H\n\n6. Serbia - Sverige H\n\n7. Skottland - Irland HUB\n\n8. Kypros - Hellas B\n\n9. Lokomotiv Oslo - Ready HU\n\n10. Lysekloster - Bremnes H\n\n11. Kolstad - Steinkjer H\n\n12. Byåsen - Nardo HU\n\n<b> </b>\n\nSportspills 432-rekker:\n\n1. Slovenia - Norge UB\n\n2. Nord-Irland - Kosovo HUB\n\n3. Spania - Sveits H\n\n4. Tsjekkia - Portugal HUB\n\n5. Israel - Albania HU\n\n6. Serbia - Sverige H\n\n7. Skottland - Irland HUB\n\n8. Kypros - Hellas B\n\n9. Lokomotiv Oslo - Ready HU\n\n10. Lysekloster - Bremnes H\n\n11. Kolstad - Steinkjer H\n\n12. Byåsen - Nardo HU",
    "Tyrkia: Babyer døde i Egeerhavet etter å ha blitt presset tilbake fra Hellas": "Tirsdag opplyser tyrkiske myndigheter også at de har reddet 73 andre migranter utenfor provinsen Mugla sørvest i landet.\n\nDet er foreløpig ikke kjent hvordan Hellas stiller seg til den tyrkiske påstanden.",
    "Sterkt kjørt i VM-rally i Hellas - pallplass i klassen glapp": "13.09.22 18:00\n\nTross trøblete start og fillete dekk - Eyvind Brynildsen og kartleser Roger Eilertsen fra Ytre Enebakk imponerte i Akropolis Rally sist helg.",
    "Frankrike frykter at Russland bruker Tyrkia til å omgå sanksjoner": "Utenriksminister Catherine Colonna hadde samtaler med Tyrkias utenriksminister Mevlut Cavusoglu før hun tirsdag flyr videre til Aten der hun skal møte den greske utenriksministeren.\n\nAnnonse\n\nTips oss: Har du tips eller innspill til denne eller andre saker? Send oss en e-post på: [email protected] eller ta direkte kontakt med en av journalistene.\n\nI tillegg til å snakke om sanksjonene mot Russland og hvor viktig det er at Tyrkia ikke hjelper russerne med å omgå dem, tok Colonna opp det spente forholdet mellom Tyrkia og Hellas.\n\nDe to nabolandene har en disputt gående vedrørende territorialfarvannet ved de greske øyene i Egeerhavet og rettighetene til rike gassforekomster som er oppdaget øst i Middelhavet.\n\nLes også: Et vendepunkt i historien\n\n– Unngå opptrapping\n\nPå en felles pressekonferanse sa Colonna at hun hadde tatt opp den stadig mer opphetede ordkrigen mellom Hellas og Tyrkia. Hun sa også at hun har bedt den tyrkiske utenriksministeren om å unngå enhver form for opptrapping, verbal og annen.\n\nI helgen anklaget Tyrkias president Recep Tayyip Erdogan Hellas for å ha «okkupert» øyer i Egeerhavet som er greske, men som skal være demilitariserte i henhold til avtaler som ble inngått etter første verdenskrig.\n\nLes også: Det forente Norden\n\nØkt eksport til Russland\n\nFør reisen sa franske tjenestemenn at Colonna kom til å være spesielt opptatt av sanksjonene mot Russland og det at Tyrkia ikke bør bidra til at de kan omgås.\n\nOffisielle data viser at Tyrkias eksport til Russland økte med nesten 50 prosent mellom mai og juli sammenlignet med tall fra i fjor.\n\nErdogan har tidligere sagt at Tyrkia ikke kan slutte seg til vestlige sanksjoner mot Russland ettersom Tyrkia er sterkt avhengig av russisk olje og gass.",
    "Bologna sender Erik Botheim og Salernitana hjem med tap": "Salernitana, med hele tre nordmenn i troppen, knuste Sampdoria hjemme i forrige serierunde. Borte mot Bologna blir det en tøffere dag på jobben.\n\nBologna - Salernitana\n\nOdds: Bologna vinner og det bli under 3,5 mål totalt\n\nKampstart torsdag 1. september kl 20.45\n\nSpillestopp kl 20.44 Live odds etter kampstart\n\nStadio Renato Dall'Ara\n\nVi tror Bologna vinner og det blir under 3,5 mål totalt. Oddsen på det spillet finner du her\n\nBologna har ennå ikke vunnet i årets sesong i Serie A, og har et klart mål om ta ta sin første seier når Salernitana kommer på besøk til Nord-Italia. Gjestene ønsker selvsagt å følge opp den imponerende seieren mot Sampdoria(4-0), men vi tror de får en tøff jobb med å klare dette.\n\nBologna har bare sanket ett poeng på de tre første kampene(1-1 hjemme mot Hellas Verona). Den kampen ble spilt mellom to bortetap mot Lazio(1-2) og Milan(0-2).\n\nI tapet mot Milan sist lørdag hadde Bologna ballen mer enn hjemmelaget(53-47), men til tross for det klarte de ikke å løsne et eneste skudd på mål.\n\nEn liten trøst var uansett at de klarte å fullføre kampen med 11 spillere på banen, etter at både Adama Soumaoro og Riccardo Orsolini fikk hvert sitt røde kort i kampene mot Lazio og Hellas Verona.\n\nManager Sinisa Mihajlovic har fått litt å tenke på, men programmet for Bologna ser i hvert fall på papiret litt lettere ut i inngangen til september. Kamper mot Salernitana, Spezia og Empoli bør gi gode muligheter til å starte poengsankingen.\n\nNår det gjelder skader er det i skrivende stund kun forsvarsspiller Mitchell Dijks som er ute. Riccardo Orsolini er tilbake fra suspensjon, og vil sannsynligvis starte på topp sammen med ikke ukjent Marko Arnautovic.\n\nDet er ca. 98 millioner kroner i eurojackpot-potten. Spillefrist fredag kl 19\n\nSalernitana fikk opptur sist helg\n\nEtter å ha gått målløse av banen i de to første kampene i årets sesong løsnet det ordentlig for Salernitana hjemme mot Sampdoria. De stupte ut fra startblokkene og ledet 2-0 når det var spilt 16 minutter etter scoringer av Boulaye Dia og Frederico Bonazzoli.\n\nI andre omgang fortsatte hjemmelaget festen. Tonny Vilhenna økte tidlig til 3-0 før innbytter Erik Botheim scoret sitt første mål i Serie A - fastsatte sluttresultatet til 4-0 - og Salernitana tok sin største seier i toppserien på 23 år.\n\nDet har vært en hektisk sommer for klubben fra Salerno. Det har kommet inn hele 20 nye spillere, og for manager Davide Nicola var det gledelig at det var fire nykommere som sikret seieren mot Sampdoria.\n\nMed tanke på alle de nye spillerne som skal finne sin plass i et nytt lag, vil nok resultatene og prestasjonene sannsynligvis svinge litt utover høsten.\n\nFor Salernitana er Emil Bohinen og Franck Ribery ute med kneskader, mens Ivan Radovanovic og Matteo Lovato er ute med legg og ankelskade. Alle disse fire er ventet tilbake i midten av september.\n\nHar du lyst å spille Fantasy og vinne penger? Klikk her!\n\nBologna tar sesongens første seier\n\nHjemmelaget er garantert topp motivert for å ta sesongens første seier, og vi tror de har en god mulighet til det i kveldens kamp.\n\nMarko Arnautovic er hjemmelagets farligste spiller og han scoret i begge kampene mot Salernitana i fjor. Da endte det 1-1 i Salerno, mens Bologna vant 3-2 i hjemmemøtet i august 2021. Han har scoret to mål på de tre første kampene i år, og er sulten på mer.\n\nI årets sesong har Salernitana spilt en bortekamp(0-0 mot Udinese), mens Bologna har uavgjort 1-1 i sin ene hjemmekamp mot Hellas Verona. To kamper med få mål, og det tror vi det blir nå også.\n\nI dette oppgjøret lar vi statistikken bestemme. Så langt i årets Serie A har hjemmelagene vunnet drøyt 42 % av kampene, og 78 % av kampene har hatt under 3,5 mål totalt.\n\nVårt tips er derfor at Bologna vinner og det blir under 3,5 mål totalt. Det spiller du på her til 2.90 i odds\n\nAll oddsen på Bologna-Salernitana finner du her",
    "Rally-Eyvind gjør comeback i VM: – Superreserve": "Det skriver VG, som siterer Rally-VMs nettsider. På nettsidene blir Brynildsen omtalt som en «superreserve».\n\nBrynildsen skal være reservesjåfør for bolivianeren Marco Bulacia, som skadet seg i forkant av Ypres-rallyet i Belgia i midten av august. Også i fjor var Brynildsen reserve for Bulacia. Den gangen var det visumtrøbbel som gjorde at Våler-mannen overtok rattet under Rally Finland.\n\nStolt over å få muligheten\n\nPå telefon fra Hellas, hvor han har vært siden lørdag, forteller Brynildsen at han er stolt over å igjen få muligheten til å kjøre en VM-runde for det tyske laget Toksport.\n\n– De kunne ringt mange andre, men velger å ringe meg. Det er morsomt og noe jeg er litt stolt over, sier Våler-sjåføren.\n\nHan forteller at han og laget nå føler seg veldig klare før rallyet kjøres i gang torsdag.\n\n– Vi har hatt gode tester, og fått lagd ferdig notene (beskrivelsen av ruta som kartleseren bruker red.anm.). De har fungert bra, så nå er vi klare.\n\nBrynildsen, som til daglig jobber i familiebedriften Asfalt Remix i Våler og driver IT-selskapet Iflow, forteller at de også har måttet øve på å bytte hjul på bilen.\n\n– Veiene her i Hellas er tøffe, og man punkterer lett. Vi klarer å bytte hjul på under halvannet minutt, så det har vært god øving, forteller rallysjåføren.\n\n60.000 tilskuere på åpningsetappen\n\n\n\nSelv om han ikke lenger deltar regelmessig i VM, kjører Brynildsen fortsatt i NM. Før siste rally, Rally Hedemarken, leder Brynildsen sin klasse sammenlagt. Han har også blitt norgesmester to ganger tidligere.\n\nÅ delta i VM er derimot mot noe annet, forklarer Brynildsen.\n\n– På åpningsetappen, som er en spesialetappe inne på Olympiastadion i Athen, er det ventet opp mot 60.000 tilskuere. Det er noe annet enn NM, innrømmer en entusiastisk Brynildsen.\n\nDa Brynildsen steppet inn som reserve i 2021 ble han nummer fire av ni deltakere i sin klasse. Våler-karen forteller at han alltid har ambisjoner når han kjører.\n\n– Jeg vil alltid gjøre det best mulig, men det viktigste for laget er at man får en god plassering og skaffer poeng. Spesielt bør vi prøve å havne foran Hyundai, ettersom de kniver med dem i fabrikkmesterskapet, forteller Eyvind Brynildsen som gleder seg til løpsstart torsdag kveld.\n\nHelnorsk lag\n\nBrynildsen vil delta i WRC2-klassen, steget under det gjeveste verdensmesterskapet. Toksport har også nordmannen Andreas Mikkelsen på laget. Mikkelsen ble i fjor verdensmester i WRC2-klassen for det laget, som kjører biler av merket Škoda.\n\nMed seg som kartleser får Brynildsen Torstein Eriksen. Dermed består hele Toksport-laget av nordmenn, ettersom Mikkelsen også har norsk kartleser.\n\n\n\nLes også – Jeg kjører like fort som deg, Petter",
    "Kneoperasjon for Hegerbergs klubbvenninne": "Det opplyser klubben. Stopperkjempen opereres neste uke og blir borte fra fotballen i minst seks måneder.\n\nMbock måtte ut på båre i slutten av første omgang da Frankrike tirsdag fullførte en VM-kvalifisering uten poengtap med 5-1-seier i Sedan. Lyon kritiserer Frankrikes fotballforbund for å toppe laget selv om VM-billetten var sikret allerede før sommeren.\n\n– Vi hadde uttrykkelig bedt dem om å spare våre spillere i de to ubetydelige kampene mot Estland og Hellas, med tanke på det tøffe kampprogrammet, heter det i en uttalelse fra klubben gjengitt av L'Equipe.\n\nMbock har spilt 40 turneringskamper det siste året.\n\nHegerberg måtte ut med skade da Norge sikret VM-billetten i Belgia før helgen. Skaden var ikke så alvorlig som først fryktet, men hun var ikke med da det norske laget avsluttet kvalifiseringen mot Albania.\n\n(©NTB)",
    "Norge hentet Zakarias familie fra Moria-leiren. – Vi kom fra helvete til paradis": "Etter brannen i Moria-leiren, bestemte Norge for å hente ut 50 flyktninger. Zakarias familie ble en av dem.\n\nMORIA-FYKTNINGER : Krigen i Syria gjorde at Zakaria måtte flykte fra Syria i 2013. Nå bor han i Kristiansand, sammen med sine fem barn Foto: Sorosh Sadat / TV 2\n\n«Hvordan skal vi sove her, pappa?»\n\nDette var det første spørsmålet Evin (13) stilte faren da de satte opp teltet i Moria-leiren. Her skulle de bli boende i ett år.\n\nHÅP: Bildet viser Zakaria og familien hans da de bodde i Moria-leiren. Foto: Sorosh Sadat / TV 2\n\nZakaria Hussain (42) hadde ikke noe svar å gi. Han hadde heller ikke penger eller mulighet for å gi familien annet tak over hodet.\n\nFamilien flyktet fra hjemstedet, Kobani i Syria i 2013.\n\nZakaria bestemte seg etter at han så døde mennesker og ødelagte kropper i Aleppo etter et bombeangrep.\n\nFørst reiste de til Tyrkia, men livet i det nye landet var ikke lett.\n\nKRIG: Zakaria jobbet i Aleppo før han flyktyet. I 2018 så byen slikt ut. Foto: Hassan Ammar\n\nDe fikk verken pass, oppholdstillatelse, eller økonomisk støtte.\n\nI 2019 bestemmer Zakaria for å flykte en gang til. Denne gangen til Europa, men å ta seg over Egeerhavet med fem barn, er ikke lett.\n\nILLUSTRASJON: I en slik båt tok Zakaria familien sin fra Tyrkia til Hellas. Foto: Privat\n\nZakaria kom i kontakt med menneskesmuglerne. De fortalte at for en høyere pris, kunne man få en sikrere båt, så det var det Zakaria ba smugleren om.\n\n«Jeg vil ha en stor og god kvalitet båt» sa han til smugleren.\n\n– Jeg ville ikke risikere livet til barna mine, sier fembarnsfaren til TV 2.\n\nHan betalte 6000 euro til smuglerne. Det var alt han hadde spart i Tyrkia.\n\nNoen dager senere kom familien til den tyrkiske byen Izmir, hvor flere tusen flyktninger legger ut på farefulle ferder mot Europa.\n\nFAR: Zakaria Hussain bestemte seg for å flykte fra hjemlandet og søke trygghet i Europa. Foto: Sorosh Sadat / TV 2\n\nKlokka ett om natten skulle familien gå om bord i båten, og da kom sjokket:\n\n– Det var en veldig dårlig båt. Det var til og med 60 andre flyktninger sammen med oss. Båten var overfylt, men vi måtte fortsette, sier han og fortsetter:\n\nVANSKELIG: Å huske tilbake på tiden i Moria er ikke lett for familien. Foto: Sorosh Sadat / TV 2\n\n– Jeg visste at menneskesmuglerne er løgnere, men vi måtte stole på dem. Vi hadde ikke noe valg, forteller han.\n\nSlik ankom Zakaria og familien til Hellas. Deretter ble de sendt til den beryktede Moria-leiren.\n\nNEDBRENT: Leiren i Moria er fullstendig nedbrent etter storbrannen. Foto: Ole Enes Ebbesen\n\nSelv om Zakaria forberedte seg så godt han kunne på hva de ville få se i Moria-leiren, kom det nye livet som et sjokk for familien.\n\nVed ankomst ble de gitt informasjon måltider og to små telt.\n\nTELT: Dette er ett av de to teltene Zakarias familie bodde i. Foto: Privat\n\n– Tenk deg en leir som skal huse kanskje 2000 flyktninger, men så bor det nesten 20.000 flyktninger der. Vi fant en liten plass og satt opp teltet, forteller Zakaria.\n\nEvin er familiens yngste datter. Hun var 13 år da de kom til Moria-leiren. Nå er hun 15. Hun klarte ikke se for seg hvordan de skulle klare å sove i leiren.\n\n– Det var helt forferdelig. Jeg ville reise tilbake til Tyrkia, men pappa sa at vi måtte være tålmodige og at til slutt vil vi få et veldig fint hus i Europa. Så jeg prøvde å vente, sier Evin.\n\nLange matkøer\n\nGLAD: Evin er nå 15 år gammel og går på skole i Kristiansand. Foto: Sorosh Sadat / TV 2\n\nDet nye livet var vanskelig. Zakaria eller kona hans, Zaynab, måtte vente i matkø hver dag. Det kunne ta opp til tre timer.\n\n– Det var veldig vanskelig å bo der. Vi var redde. Det var veldig kaldt om vinteren og vi hadde på oss alle klærne våre for å ikke fryse, forteller Zakaria.\n\nBEKYMRET: Moren Zaynab ventet timesvis i matkøene. Foto: Sorosh Sadat / TV 2\n\n16 år gamle Sirin syntes det var vanskelig å se moren stå i matkø i timesvis.\n\n– Det var så trist å se, sier hun. Så begynner hun å gråte.\n\nPLANER: Şirin har planer i Norge. En av dem er å lære svømme. Foto: Sorosh Sadat / TV 2\n\nDusj i kaldt vann\n\nEvin og den eldste datteren, Mizgin, forteller om vanskelighetene i leiren.\n\n– Vi pleide å vente i kø rundt en time for å gå på do, sier Mizgin.\n\n– Å dusje var veldig vanskelig. Skal man dusje klokka seks, måtte man begynne å vente i køen klokka to. Det var også bare kaldt vann, sier Evin.\n\nVIL GLEMME: Mizgin ønsker ikke å huske det gamle livet sitt i Moria-leiren. Foto: Sorosh Sadat / TV 2\n\nBarna insisterte å dra tilbake til Tyrkia men Zakaria var bestemt på å komme seg videre.\n\n– Vi kunne ikke reise tilbake til Tyrkia. Vi hadde ikke noe sted å bo, og alt vi eide var solgt. Jeg brukte alle pengene mine for å krysse grensen, forteller Zakaria.\n\nLYKKELIG: Evin er glad i det nye livet sitt. Foto: Sorosh Sadat / TV 2\n\nSlik levde den syriske familien i Moria-leiren i ett år.\n\nMen så: 9. september 2020 ble alt snudd på hodet. Familien hørte skrik.\n\nLETTET: Etter å ha kommet til Norge, lettet faren Zakaria. Foto: Sorosh Sadat / TV 2\n\nBodde på gata\n\n«Det brenner!» roper en, «løp» roper en annen. Familien tok det aller viktigste med seg, så begynte de å løpe.\n\nMange tusen migranter og flyktninger mistet alt de hadde i storbrannen. Zakarias familie måtte begynne å bo på gata.\n\nINFERNO: En brannmann prøver å slukke flammene i Moria flyktningeleir. Foto: Ole Enes Ebbesen / TV 2\n\nEtter brannen ble Mizgin så redd at hun sluttet å snakke.\n\n– Livet i Moria-leiren og brannen påvirket oss alle masse, men mest Mizgin. Så vi tok kontakt med hjelpeorganisasjoner og psykologer, sier han.\n\nREDDE: Mizgin ble sterkt preget av storbrannen i Moria. Foto: Sorosh Sadat / TV 2\n\nFamilien og de fem barna var i ferd med å miste håpet, men så skjedde det noe som skulle endre livet deres.\n\nHentet ut\n\nNorge bestemte seg for å hente 50 flyktningene fra den overfylte Moria-leiren, og Zakarias familie ble noen av de heldige.\n\nTELT: Slik levde familien i Moria-leiren på Lesbos. Foto: Privat\n\n– Da ble det slutt på Moria-marerittet. Der var som et helvete, sier Zakaria\n\n– Tenk at det er noen som kommer og henter deg fra et helvete. Jeg kan ikke fortelle hvor glad vi ble. Barna danset hele tiden. De klarte ikke sove, sier han.\n\nKRISTIANSAND: Zakarias familie er glad i Dyreparken i byen. Foto: Sorosh Sadat / TV 2\n\n3. mars 2021 landet familien i Norge. Den første natten ble nesten søvnløs for den kurdiske familien.\n\nHJEM: TV 2 har møtt familien hjemme i Kristiansand. Foto: Sorosh Sadat / TV 2\n\n– Vi klarte ikke sove fordi vi ville gå ut og se hvordan landet ser ut selv om det var natt, sier Evin.\n\nNå går Zakaria og kona hans, Zaynab på skole for å lære norsk.\n\nTAKKNEMLIG: Zakaria er takknemlig for Norge. Foto: Sorosh Sadat / TV 2\n\n– Jeg kan virkelig ikke fortelle hvor takknemlig vi er, sier han og fortsetter på norsk.\n\n– Norge er som paradis. Vi elsker Norge! Tusen takk, Norge!\n\nJournalisten bak artikkelen, Aysun Yazici, er en journalist fra Tyrkia som lever i eksil i Norge. Hun er tilknyttet TV 2s utenriksavdeling.",
    "Sagrustens fascinerende tolkning av Åpenbaringsboken": "For å lese kommentarene eller selv kommentere saken må du være innlogget på Facebook i samme nettleser som du bruker når du besøker dagen.no. Har du fortsatt problemer kan du skrive til frontsjef@dagen.no",
    "To tabbemål da Mourinho fikk sitt styggeste Serie A-tap": "Roma hadde sluppet inn bare ett mål på de fire første serierundene og ville med seier i søndagens bortekamp ha overnattet på tabelltopp to poeng foran Napoli og Milan.\n\nI stedet tabbet forsvarsspilleren Rick Karsdorp og keeperen Rui Patricio seg ut slik at Destiny Udogie og Lazar Samardzic kunne gi Udinese to måls ledelse. Roberto Pereyra og Sandi Lovric økte seiersmarginen med nye mål det siste kvarteret.\n\n– Det er bedre å tape 0-4 enn å tape 0-1 fire ganger, sa Mourinho i følge La Gazzetta dello Sport.\n\nDet var Romas første nederlag for sesongen. Udinese tok sin tredje strake seier og klatret forbi hovedstadsklubben til fjerdeplass.\n\nCremonese tok sitt første poeng i Serie A på 26 år med 0-0 hjemme mot Sassuolo. Kristian Thorstvedt startet for gjestene, men ble byttet ut i det 55. minutt etter på ha pådratt seg gult kort.\n\nMarko Arnautovic scoret to ganger da Bologna spilte 2-2 mot Spezia, mens Hellas Verona vendte til 2-1 over Sampdoria og tok sin første seier for sesongen. Skotten Josh Doig ble matchvinner.\n\nTredjeplasserte Atalanta er ett poeng bak Napoli og Milan og inntar tabelltoppen om det blir borteseier mot poengløse Monza mandag.\n\n(©NTB)",
    "Elisabeth og Fred drar verden rundt med denne doningen: – Den virker som en magnet på folk": "",
    "Vold mot barn på flukt": "Etter den store flyktningstrømmen i 2015 har europeiske myndigheter gjort de de kan for å hindre eller begrense flyktningene.\n\nEuropa har de siste årene strammet grepet for å avskrekke og presse flyktningene tilbake fra grensene. Antallet er redusert, men fortsatt kommer det tusenvis av desperate mennesker over grensene.\n\nNå er flytninger langt mer sårbare og utsatt for vold og overgrep. I Redd Barnas rapport heter det at den grunnleggende årsaken til volden er politikken landene har valgt.\n\n- Denne politikken går hardt utover mennesker på flukt, spesielt barn. Det er ingen tvil om at det foregår helt klare menneskerettighetsbrudd på europeiske jord.\n\n- Barn blir presset tilbake fra grensene i stedet for å få innfridd retten til å søke asyl, sier Birgitte Lange, generalsekretær i Redd Barna.\n\n«Denne politikken har resultert i direkte vold utført av statlige myndigheter som politi og grensevakter, og indirekte vold utført av andre. Uten trygge og lovlige flyktningeruter er flyktninger og migranter avhengig av nettverket til smuglere som misbruker og utnytter dem», heter det i rapporten.\n\n- Barna som flykter gjennom Europa opplever at voksne som skulle beskytte eller hjelpe dem, i stedet trakasserer, dehumaniserer, slår og forgriper seg seksuelt på dem, sier Lange, som mener at noe er fullstendig galt med det europeiske asylsystemet.\n\nRegjeringen må ta ansvar\n\nRedd Barna mener situasjonen på Balkanruten er uholdbar og uakseptabel, og viser til at regjeringen i Hurdalsplattformen lover at Norge skal være en pådriver for at rettigheter for barn på flukt ivaretas.\n\n- Norge må ta en aktiv og tydelig rolle for å få slutt på vold mot barn på flukt overfor EU og Balkanlandene. Det må sikres at barns særskilte rettigheter og behov står sentralt når EU arbeider med en ny asyl- og migrasjonspakt. Ingen barn på flukt skal utsettes for vold, barnearbeid og seksuell utnyttelse, sier Lange.\n\nRedd Barna krever at internering av barn blir forbudt, at regjeringen forsikrer seg om at midlene de gir til det europeiske grense- og kystvaktbyrået Frontex ikke blir brukt til å begå menneskerettighetsbrudd, og i samarbeid med EU og andre europeiske land sørger for at det etableres en effektiv og uavhengig grenseovervåkingsmekanisme, for å hindre og etterforske pushbacks og menneskerettighetsbrudd\n\nVil du vite mer kan du laste ned rapporten \"WHEREVER WE GO, SOMEONE DOES US HARM\" her:"
}