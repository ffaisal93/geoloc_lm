{
    "Tsjekkia vil ha krigsforbryterdomstol etter massegrav-funnet i Izium": "Over 440 lik er funnet i massegraven etter at russiske styrker trakk seg ut av byen og den ble gjenerobret av ukrainske styrker. Mange av likene bærer preg av å ha lidd en voldelig død.\n\nUkrainas president Volodymyr Zelenskyj sier flere massegraver trolig blir funnet etter hvert som ukrainske styrker gjenerobrer flere områder.\n\n– Russerne etterlater seg død over alt. De må holdes til ansvar, sa Zelenskyj fredag.\n\nLørdag skriver Tsjekkias utenriksminister Jan Lipavský på Twitter at det må opprettes en egen krigsforbryterdomstol som kan etterforske saken og straffeforfølge de ansvarlige.\n\n– Russland har etterlatt seg massegraver med hundrevis av mennesker som er skutt og torturert i Izium-området. I det 21 århundret er slike angrep på sivilbefolkningen ufattelig og avskyelig. Vi kan ikke overse det. Alle krigsforbrytelser må straffes. Jeg ber om at det raskt etableres en egen internasjonal spesialdomstol som kan straffeforfølge slike forbrytelser, skriver han.\n\nTsjekkia har for tiden formannskapet i EU.\n\nHold deg oppdatert. Få daglig nyhetsbrev fra Dagsavisen",
    "Polen og Tsjekkia skal beskytte Slovakias luftrom": "Avtalen ble undertegnet på en flybase i Slovakia lørdag av forsvarsministrene fra de tre landene, og den skal gjelde fram til Slovakia har fått levert nye F-16-fly fra USA. Det skal etter planen skje i 2024.\n\nAnnonse\n\nTips oss: Har du tips eller innspill til denne eller andre saker? Send oss en e-post på: [email protected] eller ta direkte kontakt med en av journalistene.\n\nSlovakia har en flåte på elleve MiG-20. Forrige måned sa den slovakiske forsvarsministeren Jaroslav Nad at Slovakia vurderer å gi dem til Ukraina, dog under visse betingelser.\n\nUkraina har helt siden Russland gikk til angrep 24. februar bedt vestlige allierte om å gi dem kampfly.\n\n",
    "Tsjekkia: – Vi er i energikrig med Russland": "– Vi er i energikrig med Russland, slo Tsjekkias industri- og handelsminister Jozef Sikela fast på vei inn til krisemøtet mellom EUs energiministre fredag.\n\nSikela tegner et dystert bilde av situasjonen Europa står i med økende gass- og strømpriser.\n\n– Vi står overfor en alvorlig energikrise, sa Sikela.\n\nSkyhøye gasspriser\n\nRusslands president Vladimir Putin har sakte, men sikkert strupt gassleveransene til Europa siden invasjonen av Ukraina tidligere i år. Forrige uke stengte russiske Gazprom den viktige Nord Stream 1-rørledningen til Tyskland.\n\nResultatet er skyhøye gasspriser, som igjen har ført til skyhøye strømpriser over hele kontinentet.\n\n– Putin prøver å manipulere gassmarkedet for å bryte den sosiale freden i våre land, påvirke måten vi lever på og angripe vår økonomi, sa Sikela.\n\n– Vi må sende et tydelig og klart signal om at vi gjør hva som helst for å beskytte våre husholdninger og vår økonomi, og forsikre oss om at vi har nok energi til rimelige priser.\n\n(Artikkelen fortsetter under bildet).\n\nRusslands president Vladimir Putin har sakte, men sikkert strupt gassleveransene til Europa. Resultatet er skyhøye gass- og strømpriser. Foto: Gavriil Grigorov / AP\n\nHåper på rask løsning\n\nMålet med krisemøtet fredag er å gå gjennom en rekke kriseløsninger som sammen kan få Europa gjennom vinteren. Det er Tsjekkia som har formannskapet i EU-rådet og dermed har kalt inn til møtet.\n\nEU-kommisjonens president Ursula von der Leyen la tidligere denne uken fram forslag til fem strakstiltak som energiministrene skal ta stilling til fredag.\n\nSikela har håp om raske fremskritt. Målet er ifølge den tsjekkiske ministeren å ha klar en liste med anbefalinger til EU-kommisjonen løpet av kort tid slik at kommisjonen kan bruke de neste dagene på å hamre ut et lovforslag. Deretter skal lovforslaget behandles av medlemslandene.\n\nPå spørsmål om når kriseløsningene kan være klare, svarer Sikela at han vil ha klarhet innen slutten av denne måneden.\n\n– Det er viktig å forstå at vi ikke kan kaste bort tid, men må handle raskt og samlet.\n\nVil ha pristak for all gass\n\nBlant forslagene EU-ministrene skal ta stilling til fredag, er et pristak på gass importert fra Russland. Flere EU-land har imidlertid tatt til orde for et pristak på all gass til EU. Blant dem er Belgias statsminister Alexander De Croo.\n\nDe Croo mener det viktigste EU nå kan gjøre, er å sette et slikt pristak.\n\n– Og det må inkludere alle typer gass, sier De Croo i et intervju med Politico torsdag. Han etterlyser brede og raske tiltak for å møte energikrisen.\n\nNorge er i dag den største gasseksportøren til EU. Russland sto tidligere for rundt 40 prosent av gassen EU importerer. Denne andelen er nå nede i 9 prosent, ifølge von der Leyen.\n\nEU-landene er splittet\n\nEU-landene er også uenige om flere av de andre forslagene til tiltak von der Leyen denne uken la fram.\n\nTyskland og Frankrike har stilt seg bak forslaget om å sette et slags inntektstak for selskaper som produserer strøm med lave kostnader, og fordele fortjenesten på sårbare forbrukere.\n\nAndre land, som Italia, Polen og Portugal, men også Sverige, advarer om at dette tiltaket ikke er nok for å få ned de høye strømprisene, skriver Politico.\n\nItalia er positivt innstilt til et pristak på all gass, mens Ungarn og Slovakia er skeptiske til et pristak kun på russisk gass fordi de frykter mottiltak fra Russland.\n\nPolen, Spania og Malta er på sin side avventende til forslaget fra EU-kommisjonen om å innføre obligatorisk strømsparing på et tidspunkt der strømforbruket er høyt.",
    "Blodig Ronaldo-smell og Dalot herjet i Tsjekkia": "Cristiano Ronaldo, Bruno Fernandes, Diogo Dalot, Victor Lindelöf og Scott McTominay starter alle for sine respektive land i kveldens Nations League kamper. Anthony Elanga sitter på benken for Sverige. Alle kampene har avspark 20:45.\n\nUnited.no følger de viktigste hendelsene fra kampene live.\n\nTsjekkia – Portugal (0-4)\n\nCristiano Ronaldo, Bruno Fernandes og Diogo Dalot er i aksjon for portugiserne.\n\nSLUTT\n\n82 min: MÅL Diogo Jota!! Corneren svinges inn, der er Ronaldo høyest på første stolpe, han stusser ballen videre i feltet og denne gangen er det annen Diogo som dukker opp, nemlig Jota og header ballen i mål på bakerste.\n\n77 min: Bruno Fernandes er ferdigspilt for kvelden og erstattes av Matheus Nunes. Ronaldo og Dalot er fortsatt på banen\n\n65 min: Nesten sjanse for Patrik Schick, innlegget blir litt for høyt og sklir av pannen til spissen.\n\n51 min: MÅL!! Diogo Dalot igjen (!) Der sitter den igjen for portugiserne og igjen er det «vår» høyreback. Denne gangen vender han inn i banen og klasker ballen ned i hjørnet med venstrefoten. Nydelig scoring fra ca 25-meter, svært utypisk Dalot-scoring.\n\nPAUSE\n\n45+4 min: Ronaldo handser i egen boks og Tsjekkia får straffe. Den klarer de ikke å omsette i mål. Patrik Schick går frem for å ta den, men skyter over målet og Portugal leder 0-2 til pause.\n\n45+1 min: MÅL!! Bruno Fernandes. Nok en nydelig scoring, portugiserne ruller opp på venstresiden Mario Rui svinger inn et strøkent innlegg langs bakken, mellom keeper og forsvar som Bruno Fernandes bare kan løpe i mål. To United-spillere på scoringslisten!\n\n33 min: MÅL, der sitter den og det er en United-spiller som gjør det. Det er Diogo Dalot som gjør sitt første landslagsmål.\n\nOg det er en glimrende prestasjon av høyrebacken. Drar av presset, slår glimrende ut til Bruno og blir med i angrep. Innlegget til Bruno har retning mot Ronaldo, men blir litt for langt. I stedet går ballen etter hvert til Dalot, som med venstrefoten setter den mellom beina på keeper og inn.\n\n12 min: Ronaldo ligger nede etter en duell med keeper. Blodet fosser fra nesen, men det ser ut til at de har fått plastret han opp.\n\nSerbia – Sverige (4-1)\n\nLindelöf er i aksjon for svenskene.\n\nSLUTT\n\n90 min: Lindelöf prøver seg på et langskudd, men det går milevis over fra kapteinen.\n\n69 min: MÅL!! Sasa Lukic. For en scoring! Lukic mottar ballen på 16 meter, legger til rette med et touch og curler ballen elegant i lengste. Da er det vel takk for i dag til Lindelöf og Elanga.\n\n67 min: Gult kort til Milinkovic-Savic, som må stå over mot Norge.\n\n64 min: Elanga kommer inn for målscorer Claesson, blir spennende å se om unggutten klarer å sette sitt preg på kampen.\n\n55 min: Mitrovic prøver seg igjen, denne gangen rett på Robin Olsen i det svenske buret.\n\n48 min: MÅL!! Aleksandar Mitrovic får hattrick sitt. Dusan Vlahovic spiller nydelig gjennom til Mitrovic, alene med keeper gjør han ingen feil og bredsider ballen i mål med venstrefoten. Nydelig forarbeid av Vlahovic.\n\nPAUSE\n\n45 min: MÅL!! Aleksandar Mitrovic. Kraftpakken er sterk som en serbisk okse og header inn sitt andre mål for kvelden. 2-1 til hjemmelaget.\n\n18 min: MÅL!! Aleksandar Mitrovic. Serberne får enormt med plass på sin høyreside, Zivkovic sikter og treffer rett på pannebrasken til Mitrovic som ikke lar seg be to ganger, 1-1 i Serbia.\n\n15 min: MÅL!! Viktor Claesson. Det er et nydelig mål av svenskene. Forsberg hælflikker et langt utspark videre til Kulusevski som er sterk i duellen og får løftet ballen videre til Claesson. Han bruker to touch før han vipper ballen elegant over den serbiske keeperen og i mål.\n\nSkottland – Irland (2-1)\n\nScott McTominay er i aksjon for Skottland i kveldens kamp.\n\nSLUTT\n\n87 min: Gult kort til Scott McTominay\n\n82 min: Ryan Christie – straffe.\n\n50 min: MÅL!! Jack Hendry.\n\nPAUSE\n\n18 min: MÅL!! John Egan",
    "Titusener demonstrerer mot Tsjekkias regjering": "Politiet antar at 70.000 mennesker deltok i demonstrasjonen på den berømte Wenceslas-plassen i sentrum av Praha, og at protesten gikk fredelig for seg.\n\nBlant arrangørene av protesten var det innvandringskritiske og populistiske Frihets- og direkte demokratipartiet og kommunistpartiet. De hevdet at regjeringen er mer opptatt av Ukraina enn landets egne borgere.\n\nDemonstrantene krevde at den provestlige koalisjonsregjeringen til konservative Petr Fiala går av. De fordømte støtten til sanksjoner mot Russland for krigen i Ukraina og anklaget regjeringen for ikke å ha kontroll over økende energipriser.\n\nDe uttrykte også misnøye med Nato og EU og EUs planer om å redusere utslipp av drivhusgasser for å takle klimaendringene, og det var også slagord mot kampanjen for koronavaksinering og mot innvandrere.\n\nTsjekkia har tatt imot rundt 400.000 flyktninger fra Ukraina og gitt betydelig militær og humanitær støtte til det hærtatte landet.\n\nFiala sier at protesten var arrangert av prorussiske folk med ekstremistiske holdninger, i strid med Tsjekkias interesser, og at noen mennesker lytter til russisk propaganda og desinformasjon.",
    "Eks-statsminister stilt for retten for korrupsjon i Tsjekkia": "Rettssaken begynte i Praha mandag. Anklagene dreier seg om svindel med EU-midler.\n\nBabis, som er en av Tsjekkias rikeste menn, ble siktet i mars i år. Han står nå tiltalt sammen med sin tidligere medarbeider Jana Nagyova.\n\nPåtalemyndigheten mener Babis brøt loven for å skaffe EU-subsidier til en gård, med navnet Storkeredet, i 2007. Blir han funnet skyldig, kan han bli idømt bøter og en betinget fengselsdom.\n\nPopulisten Babis satt som statsminister fra 2017 fram til i fjor. Det ventes at han vil stille som kandidat i presidentvalget i januar, når etterfølgeren til president Milos Zeman skal utpekes.\n\n(©NTB)",
    "Blir toppleder i Nederland, Tsjekkia og Slovakia": "For å lese kommentarene eller selv kommentere saken må du være innlogget på Facebook i samme nettleser som du bruker når du besøker dagen.no. Har du fortsatt problemer kan du skrive til frontsjef@dagen.no",
    "Skarstein vant VM-gull etter maktdemonstrasjon": "Birgit Skarstein hadde full kontroll og tok nok et VM-gull.\n\nBirgit Skarstein var kvalifisert til VM-finalen i roing i Tsjekkia i paraklassen for singlesculler.\n\nDe 2000 meterne ble en parademarsj for Skarstein.\n\n33-åringen ledet fra start til mål, og tok et klart VM-gull med tiden 10.07.58.\n\nI august tok hun EM-gull i München. Fra før av har hun fire VM-gull, ifølge NTB.\n\nFrankrikes Nathalie Benoit ble nummer to, mens Anna Sheremet fikk bronsemedaljen.\n\nSkarstein ledet etter 500 meter meter foran Frankrike etter en god start. Ledelsen økte til rundt tre sekunder halvveis.\n\nDe siste hundre meterne ble forspranget bare større, og det var lite spenning inn mot mål.\n\nKjetil Borch ror senere i Tsjekkia søndag.",
    "Tsjekkia ber Tyskland holde atomkraftverk i drift": "PRAHA: Tysklands rikskansler Olaf Scholz og Tsjekkias statsminister Petr Fiala under et møte i den Tsjekkiske hovedstaden mandag Foto: Petr David Josek / AP\n\nTyskland har besluttet å stenge ned landets tre siste atomkraftverk innen utgangen av året.\n\nMandag fikk Fiala besøk av Olaf Scholz i Praha og ba tyske statsministeren om å utsette nedstengningen, om så bare med noen få måneder.\n\nTsjekkia er avhengige av atomkraft og har i motsetning til Tyskland besluttet å utvide kapasiteten på sine anlegg.\n\nKrigen i Ukraina, og Russlands beslutning om å bremse gassleveransene til Europa har ført til ny debatt om atomkraftens framtid i Tyskland og flere andre land.",
    "Gjennombrudd for tsjekkisk tenåring": "Linda Fruhvirtova – Magda Linette: 2-1 (4-6, 6-3, 6-4)\n\nDen tsjekkiske tenåringen slo tredje seed Magda Linette i finalen av WTA 250 turneringen Chennai Open i India med settsifre 4-6, 6-3, 6-4.\n\nTenåringen ankom turneringen som nummer 130 i verden og forventes å klatre til nummer 74 på mandagens ranking-oppdatering.\n\nOgså tsjekkisk seier i Slovenia\n\nKaterina Siniakova – Elena Rybakina: 2-1 ((4)6-7, 7-6(5), 6-4)\n\nI Slovenia vant Katerina Siniakova, også hun fra Tsjekkia, ukens andre WTA 250 turnering etter hun slo regjerende Wimbledon mester Elena Rybakina i finalen av Portoroz, også det en WTA 250.\n\nTittelen er Siniakova sin tredje WTA tittel og den første siden 2017.\n\n\n\nKaterina Siniakova vant tittelen i Portoroz, Slovenia. Foto: Shutterstock.\n\nDet ble ikke spilt ATP turneringer i hoved-kategoriene denne uken pga Davis Cup spill hvor bl.a Norge slo India.\n\nKrasjer med Laver Cup: Ruud forsvarer ikke tittelen i San Diego\n\nKommende ukes turneringer (19.06 – 25.06)\n\nATP\n\nSan Diego Open – ATP 250 – Harcourt – USA. Regjerende mester Casper Ruud vant sin første hardcourt tittel her i fjor, men får ikke anledning til å forsvare tittelen pga krasj med Laver Cup i London. Første seed er Daniel Evans.\n\nMoselle Open – ATP 250 – Hardcourt – Metz, Frankrike. Første seed er Daniil Medvedev.\n\nLaver Cup – Oppvisningsturnering – London.\n\nWTA",
    "Praha: Masseprotest mot krig og inflasjon avslører krise for politisk perspektiv": "Den 3. september demonstrerte 70 000 mennesker i den tsjekkiske hovedstaden Praha, mot stigende energipriser og NATO-krigen i Ukraina, og forlangte at regjeringen måtte gå av.\n\nDen tjekkiske republikkens innbyggere gjør opprør mot en sosial katastrofe som trekker store deler av arbeiderklassen og middelklassen ned i avgrunnen.\n\n[Foto: AP Photo / Peter David Josek] [AP Photo/Petr David Josek]\n\nDet tidligere østblokklandets økonomiske og sosiale krise, som har sydet og ulmet i årevis, forverret seg dramatisk etter innføringen av EU-sanksjoner mot Russland. Tsjekkia fikk før sanksjonene 90 prosent av landets forbruk av gass og 50 prosent av oljen fra Russland. Nå er Tsjekkia avhengig av gass levert fra Tyskland, som forlanger uhyrlige priser. Tyskland er selv omsvøpt av ei enorm energikrise.\n\nTsjekkiske strømpriser er blant de høyeste i Europa, og driver nå massevis av små og mellomstore bedrifter til konkurs. Landets offisielle inflasjonsrate var i juni 17,5 prosent, og er forventet å overstige 20 prosent innen utgangen av året, ifølge den tsjekkiske nasjonalbanken.\n\nArbeiderklassen utarmes i et svimlende tempo. Reallønningene var i andre kvartal 2022, ifølge tall fra det tsjekkiske statistikkbyrået, 9,8 prosent lavere enn for et år siden. Ved utgangen av 2021 hadde 9 prosent av tsjekkere ei inntekt under den offisielle fattigdomsgrensa. Antallet personer i denne situasjonen er nå allerede 16 prosent. Rundt 750 000 av landets 10 millioner innbyggere er bankerotte og kan ikke lenger dekke deres gjeldsforpliktelser.\n\nSelv om raseriet over disse uholdbare betingelsene drev titusenvis ut på gatene, fant ikke denne krisa noe progressivt uttrykk under forrige lørdagens demonstrasjon. Samlingsstevnet ble dominert av nasjonalistiske og høyreorienterte slagord. Det hele begynte med avspillingen av den tsjekkiske nasjonalsangen og med menneskemengden nedsenket i et hav av nasjonalflagg. Stevnets offisielle slagord var «Den tjekkiske republikken først».\n\nTalerne og arrangørene var i all hovedsak fra høyreorienterte og ultrahøyre leirer. Partiet ANO, etablert av oligarken og tidligere statsminister Andrej Babiš, støttet protesten, som også Tomio Okamuras høyreekstreme parti SPD. Korona-fornektere og høyreekstreme småpartier var også prominent representert.\n\nSeksjoner av landets fagforeninger og borgerinitiativer, så vel som sosialdemokratenes parti CSSD kalte også for støtte til demonstrasjonen, der kommunistpartiet KSCM til og med besørget deres egen taler, som i sin tur førte mange kommentarer til å referere til en «tverrparti-front» av venstre- og høyresiden. Petr Fiala, Den tsjekkiske republikkens regjeringssjef, som demonstrasjonen var rettet mot, fordømte demonstrasjonen som en «russisk propaganda- og desinformasjonskampanje» organisert av «prorussiske personer nært ekstremistiske posisjoner».\n\nFiala og de fem partiene i hans regjeringskoalisjon har faktisk hovedansvaret for å ha latt høyresiden og det ytre høyre utnytte denne sosiale misnøyen. Fialas parti ODS har sitt opphav i Det sivile forum, som spilte en viktig rolle i det som ble kalt Fløyelsrevolusjonen som førte til stalinistregimets fall i 1989.\n\nDe «revolusjonæres» fløyelshanske fra den perioden avslørte raskt jernneven inni, rettet framfor alt mot den tsjekkiske arbeiderklassen. De avviste ikke stalinismen fordi den undertrykte arbeiderklassen, men fordi den forhindret dem fra å gjøre karriere og berike seg som middelklassen i Vesten hadde gjort.\n\nUnder Det sivile forums første leder, Vaclav Klaus, forflyttet det seg raskt til høyre. Forumet konkurrerte med eksstalinister fra det sosialdemokratiske partiet CSSD, om hvem som kunne beslaglegge den største andelen av tidligere statseiendommer. Under betingelser av uhemmet og tøylesløs griskhet og grådighet falt regjeringer og koalisjoner sammensatt av Det sivile forum og CSSD gang på gang sammen over korrupsjonsskandaler, bare for å gjenoppstå i en ny konstellasjon og sammensetning.\n\nAndrej Babiš, landets nest-rikeste mann, kom i 2017 til makten, der han anvendte sin rikdom og høyrepopulisme som politiske våpen, omtrent som Silvio Berlusconi i Italia og Donald Trump i USA. I en av de største demonstrasjonene i landets historie forlangte 250 000 innbyggere i 2019 at Babiš måtte tre av på grunn av korrupsjon. Han var imidlertid i stand til å forbli i vervet enda to år, inntil den nåværende regjeringen erstattet ham.\n\nFiala-regjeringen er en koalisjon av fem partier: ODN, Kristelig-Demokratene, det liberale partiet TOP 09, Piratpartiet og partiet STAN, med utgangspunkt fra lokale borgermestere. Disse partienes felles karaktertrekk er motstand mot Babiš og støtte til EU og NATO, og deres krig mot Russland.\n\nDen tsjekkiske republikken har forsynt Ukraina med store mengder våpen, og Fiala var en av de første statsoverhodene som reiste til Kiev etter at krigen startet, sammen med Polens og Slovenias regjeringssjefer. Tsjekkias forsvarsminister Jana Černochová frydet seg over drapet på Darija Dugina, den russiske journalisten som var nært Putins oppfatninger og posisjoner, og sammenlignet hennes død med drapet på Reinhard Heydrich, Hitlers guvernør i det okkuperte Tsjekkoslovakia. Den tyske kansleren Olaf Scholz holdt fem dager før massedemonstrasjonen en militaristisk tale i Praha, på Fialas invitasjon, der han tok til orde for militarisering av Europa under tysk lederskap.\n\nFiala-regjeringen har samtidig kun forakt for den tsjekkiske befolkningens sosiale elendighet. Markéta Pekarová Adamová, partileder for TOP 09, har rådet innbyggerne til å ta på seg en ekstra genser til vinteren, som et tiltak mot den pågående og forverrende energikrisa, mens andre regjeringsmedlemmer har filosofert over helsefordelene ved dårlig oppvarmede boliger.\n\nFiala-regjeringen er forøvrig enda mer korrupt enn dens forgjengerregime ledet av Babiš. En ledende politiker i partiet STAN, som oppnådde en femtedel av stemmene ved partiets første valg basert på en valgkampplattform som opponerte mot Babiš’ korrupsjon, ble i juni arrestert av antikorrupsjonspolitiet. «Summene illegalt raket inn av Hlubuček og ytterligere ti personer med tilknytning til partiet STAN får Babiš til å ligne en helgen,» kommenterte den tyske dagsavisa taz.\n\nTsjekkias sentrale politiske problem er mangelen på et uavhengig perspektiv som kan veilede arbeiderklassens opposisjon mot landets uholdbare sosiale beingelser og de korrupte borgerlige partiene. Tiår med stalinistisk undertrykking og antisosialistisk propaganda har etterlatt en arv av forvirring og håpløshet.\n\nEn vesentlig bidragsyter til denne situasjonen har vært det falskt benevnte «kommunist»-partiet KSCM, som i likhet med det sosialdemokratiske partiet CSSD, oppsto fra det stalinistiske statspartiet, som på europeisk nivå opprettholder relasjoner til Tysklands Die Linke (Venstrepartiet). KSCM har opprettholdt en pseudo-sosialistisk retorikk og oppnådde i 2002 sitt beste valgresultat med 18,5 prosent av stemmene. I noen regioner var det tidvis det sterkeste partiet.\n\nKSCM er faktisk et pro-kapitalistisk og nasjonalistisk parti, som gjentatte ganger har samarbeidet med landets mest høyreorienterte krefter. Fra 2017 til 2021 hjalp partiet eksempelvis oligarken Babiš med å danne et parlamentarisk flertall, og inngikk en toleranseavtale. På den nylige massedemonstrasjonen i Praha tok KSCM-taleren Josef Skála eksplisitt til orde for en tverrpolitisk front i fellesskap med det ytre høyre. «Vi må slå kreftene sammen, vi på venstresiden av det politiske spekteret, som vi også trenger et patriotisk demokratisk høyre, og vice versa,» brølte han.\n\nKapitalismens dype krise, forsterket av NATO-krigen mot Russland og konfrontasjonen med Kina, provoserer fram intense klassekamper over hele verden. Dette skaper de objektive forutsetningene for å forene den internasjonale arbeiderklassen på grunnlag av et sosialistisk program for å omvelte kapitalismen.\n\nDen subjektive forutsetningen er bygging et parti bevisst basert på det forrige århundres lærdommer og strategiske erfaringer, en tsjekkisk seksjon av Den internasjonale komitéen av Den fjerde internasjonale (ICFI), som har bekjempet stalinismen fra venstre, fra standpunktet av en sosialistisk verdensrevolusjon, siden etableringen av den trotskistiske Venstreopposisjonen for 99 år siden.",
    "Til tsjekkisk storklubb": "Både Manchester United og Sparta Praha bekrefter fredag at de er enige om en utlånsavtale for sisteskansen.\n\n– På deadline day ble Sparta enige med Manchester United om en utlånsavtale for 22 år gamle Matej Kovar. Den tsjekkiske U21-landslagskeeperen returnerer dermed til Tsjekkia etter 4,5 år i England, skriver klubben i en pressemelding.\n\nSamtidig har United og Kovar blitt enige om en forlengelse av kontrakten. Den nye avtalen løper til juni 2025 med opsjon på ytterligere ett år.\n\n✍️ NEW SIGNING | Matěj Kovář moves on loan from @ManUtd to Sparta! 🙌 Welcome to Sparta, Matěj! #acsparta ➡️ https://t.co/r20f4hEhvO pic.twitter.com/fjHYVVk76U — AC Sparta Prague (@ACSparta_EN) September 9, 2022\n\nKovar har tidligere vært på utlån i Swindon og Burton.",
    "Embolo fikset sterk Sveits-seier mot Spania": "Den sterke borteseieren sendte Sveits opp på tredjeplass i gruppe 2 i A-divisjonen. Én kamp gjenstår før endelig regnskap skal gjøres opp. Der venter tabelljumbo Tsjekkia for sveitserne.\n\nI lørdagens møte med Spania var det Manchester City-proffen Manuel Akanji som sto for kampens første mål. Han brukte hodet da han sendte gjestene i ledelsen snaut midtveis i første omgang.\n\nTi minutter etter pause utlignet forsvarsveteranen Jordi Alba, før nevnte Akanji igjen viste seg fram. City-spilleren slo innlegget som Breel Embolo enkelt kunne sette i mål til 2-1-seier for gjestene.\n\nSveits kan ikke innhente Portugal i kampen om gruppeseieren i nasjonsligaen. Cristiano Ronaldo og hans portugisiske lagkamerater kjørte over Tsjekkia på bortebane og vant 4-0 lørdag.\n\nManchester United-backen Diogo Dalot scoret sitt første landslagsmål før pause og plusset like godt på med ytterligere én fulltreffer etter sidebytte.\n\nPortugals to øvrige mål kom også fra Premier League-spillere. Like før pause fikk Dalots Manchester United-kompis Bruno Fernandes en enkel jobb foran mål etter at Napoli-spiller Mário Rui hadde hamret ballen presist inn fra kanten.\n\nPå tampen serverte Cristiano Ronaldo den målgivende pasningen da Liverpools Diogo Jota fastsatte sluttresultatet til 4-0.\n\nPortugal er gruppeleder, men kan bli passert av Spania med tap i lagenes innbyrdes møte kommende uke.\n\n(©NTB)",
    "Som 13-åring sendte tsjekkiske Jan (36) en e-post til Rosenborg. Da var det gjort": "28.08.22 06:14\n\nI over 20 år har tsjekkiske Jan Novotny (36) fulgt sitt kjære Rosenborg. Forrige helg var han igjen på plass i Trondheim og på Lerkendal.",
    "Nå koster strømregninga en månedslønn i 16 land i Europa": "Strømprisen\n\nNå koster strømregninga en månedslønn i 16 land i Europa\n\nDen gjennomsnittlige årlige strømregninga er nå større enn månedslønnen for lavtlønnede arbeidere i flertallet av EUs medlemsland.\n\nhelge@lomedia.no\n\nDet viser en analyse utført av European Trade Union Institute, et uavhengig forskningssenter for ETUC (European Trade Union Confederation) – hvor blant annet LO, Unio og YS er medlemmer.\n\nAnalysen er utført i forbindelse med fredagens krisemøte i EUs Energiråd.\n\nNesten 40 prosent\n\nRundt 9,5 millioner arbeidstakere hadde allerede problemer med å betale strømregninga før levekostnadskrisen begynte. Allerede i juli i år hadde kostnadene for gass og strøm økt med 38 prosent over hele Europa, sammenlignet med samme måned i fjor.\n\nOg kostnadene fortsetter å øke.\n\nDet har ført til at arbeidstakere som tjener minstelønn i 16 av EUs medlemsland må sette av en hel månedslønn eller mer for lys og varme i hjemmet sitt. I 2021 var det tilfellet i bare åtte medlemsland.\n\nTsjekkia verst\n\nAntall dager en person som tjener minstelønn må jobbe for å betale energiregningen har økt dramatisk i noen land sammenlignet med i fjor: Estland (+26 dager), Nederland (+20 dager), Tsjekkia (+17 dager), Latvia (+16 dager).\n\nI fire land – Slovakia, Hellas, Tsjekkia og Italia – er den gjennomsnittlige årlige energiregningen i tillegg mer enn en månedslønn for en arbeider som tjener gjennomsnittslønnen.\n\nI Tsjekkia må arbeidstakere med brutto minstelønn jobbe 65 dager for å betale den årlige strømregninga. I Estland og Hellas gjelder det tilsvarende 54 dager.\n\nDet bør legges til at disse dataene refererer til energikostnadene i juli 2022. Krisen er nå enda større og økningene i kostnadene for energi og andre nødvendigheter, som mat har eskalert.\n\nOversikt: Dette er den vanligste månedslønna i Norge\n\nIngen sparetriks\n\nVisegeneralsekretær i ETUC, Esther Lynch, poengterer at millioner av arbeidstakere allerede slet med å betale regningene sine allerede før strømkrisen.\n\n– Når regningen din koster over en månedslønn, er det ingen smarte sparetriks som vil gjøre en forskjell. Strømprisene er rett og slett uoverkommelige for millioner av mennesker, sier hun i en pressemelding.\n\n– Bak disse tallene står mennesker som må ta tøffe valg i forhold til om de virkelig har råd til å sette på varme eller lage varme måltider til barna sine. I mellomtiden nyter administrerende direktører og aksjonærer i energiselskaper rekordfortjeneste på deres bekostning, hevder hun.\n\n– Det er umoralsk. Politikere må ta grep om denne krisen før den koster liv i vinter. Det er på tide med rettferdige lønnsøkninger, et tak på energipriser, skatt på fortjenesten og nødutbetalinger til de fattigste husholdningene, mener Ester Lynch.\n\nMye lest: Det kan hende du må legge ut 30.000 kroner for strøm i januar\n\nAvgjørende grep\n\nDen europeiske fagbevegelsen oppfordrer EU om å ta avgjørende grep for å få slutt på Europas uholdbare prisøkninger innenfor energisektoren.\n\nKravene er blant annet:\n\n• Lønnsøkninger for å møte økningen i levekostnadene, gjennom å støtte kollektive forhandlinger.\n\n• Økning av minstelønn for å sikre tilstrekkelige og målrettede nødbetalinger for lavtlønnede personer som sliter med å ha råd til strømregningene sine, sammen med et forbud mot frakobling av strøm ved manglende betaling.\n\n• Tak på kostnadene for energiregninger for folk og en skatt på fortjenesten fra energiselskaper.\n\nHar tett kontakt\n\nStatssekretær i olje- og energidepartementet, Andreas Bjelland Eriksen legger til grunn at det kommer mer informasjon om forslagene fra EU etter fredagens møte.\n\n– Vi har tett kontakt med EU om dette, sier han i en kommentar til FriFagbevegelse.\n\n- Europa er i meget vanskelig situasjon med svært høye energipriser og knapphet i tilbudet. Vi har full forståelse for at EU og EU- landene ser behov for å iverksette tiltak for å avhjelpe situasjonen. Vi vil sette oss grundig inn i forslagene når det konkrete innholdet i disse blir kjent og vurdere mulige virkninger av disse, legger han til.",
    "Spania tar ingen siesta på lørdagens tippekupong": "Med åtte poeng på fire kamper leder Spania sin gruppe i Nations League. Den ledelsen trygges med en seier over Sveits og vi setter spanjolene som sikker på lørdagskupongen.\n\nDenne ukens lørdagskupong består av åtte kamper fra Nations League og fire fra Norsk Tipping-ligaen. Bonuspotten ble utdelt på midtukekupongen og er således på bare ca. 270.000 kroner. Innleveringsfristen er kl. 15.55.\n\n1. Slovenia - Norge\n\nSlovenia har ikke akkurat hatt for vane å vinne landskamper i det siste, for på deres seks kamper i 2022 har det endt med fire uavgjort og to tap. Dermed har de heller ikke særlig store mulighetene her i Nations League, og mest sannsynlig rykker de ned. De ligger nederst på tabellen nå etter 0-2-2 på sine fire kamper i Nations League, men de klarte faktisk å holde Norge til 0-0 på Ullevaal tilbake i juni. Med poenget opp til Sverige på nest siste plass blir fokuset fort på den siste og avgjørende kampen mot Sverige for deres del, og det bør Norge utnytte.\n\nFor selv om Norge ikke klarte å kvalifisere seg for VM i Qatar er de favoritter til å rykke opp fra gruppe B4 i Nations League etter å ha vunnet tre av de fire første kampene. De ledet tabellen klart med ti poeng på fire kamper, og deres eneste poengtap kom mot dagens motstander Slovenia når de spilte 0-0 i juni. Norge har scoret seks mål i Nations League-turneringen så langt, og fem av dem er scoret av Manchester City-stjernen Erling Braut Haaland. Haaland har scoret 20 mål på 21 landskamper så langt. Han har også scoret i fem av de siste seks kampene. Det er ikke bare Haaland som er i form, men det er også det norske landslaget. Det er kun Nederland som har klart å slå Norge i de 13 siste kampene.\n\nLørdag møter Norge et slovensk lag som har sluppet inn åtte mål på de fire første Nations League-kampene, og de har heller ikke vunnet en eneste kamp i 2022. Vi tror Norge vinner i Slovenia og muligens sikrer førsteplassen i gruppa. B.\n\n2. Nord-Irland - Kosovo\n\nNord-Irland burde kanskje ha klart seg bedre her i starten, men står med 0-2-2 etter fire kamper. Tap for Hellas (0-1) og Kosovo (0-2) samt uavgjort ganger to mot Kypros (0-0 og 2-2) er litt skuffende, og de er helt ute av kampen om å vinne gruppa. Nå handler det hele om å ikke havne nederst, hvor de ligger å kjemper med Kypros som også står med to poeng etter fire kamper. Nord-Irland har ikke hatt noe marginer med seg, for alle kampene har vært meget jevne, og med litt mer flyt hadde tabellen sett meget annerledes ut.\n\nKosovo har overrasket litt. De ligger på en andreplass med seks poeng, hvor de har tapt begge sine kamper mot Hellas (0-1 og 0-2) men slått både Kypros (2-0) og Nord-Irland (3-2). Det viser at den forholdsvis ferske nasjonen sakte men sikkert begynner å sette avtrykk i fotballverdenen, og det trenger ikke gå så mange årene før de kaprer seg en plass i mesterskap.\n\nNord-Irland har vært noe uheldige med poengfangsten hittil, men kan klare noe her. Seier er absolutt en mulighet, men kampen er åpen og garderinger er påkrevd. HU på 96-rekkeren og HUB på 432-rekkeren.\n\n3. Spania - Sveits\n\nNå har spanjolene virkelig funnet formen under trener Jose Enrique. For med 6-2-0 på de åtte siste siden tapet mot Frankrike for nesten et år siden har Spania begynt å bygge opp et nytt vinnerlag etter at de hadde en liten bølgedal. Med 2-2-0 har også Nations League vært en suksess i år, selv om en del ble skeptiske når de startet med poengdelinger mot både Portugal (1-1) og Tsjekkia (2-2). Men med 1-0 og 2-0 over Sveits og Tsjekkia i de to siste har de overtatt ledelsen i gruppa med åtte poeng, hvor det hele nok blir avgjort borte mot Portugal i siste kamp. Her hjemme er Spania enormt gode, hvor de kun har tapt en av sine 22 siste kamper.\n\nSveits er siste lag i gruppen, og etter at de begynte med tap, tap og tap i de tre første var de allerede ute av dansen før den siste kampen de spilte mot Portugal. Men der slo de faktisk til med en seier 1-0, og dermed har også de klart å fått seg noen poeng før de to avsluttende kampene skal spilles. De ligger fortsatt nederst på tabellen med tre poeng, men de har kun poenget opp til Tsjekkia som de skal møte på hjemmebane i deres siste kamp.\n\nSpania bør ikke ha nevneverdige problemer med å slå Sveits og vi gir de vår fulle tillit. H.\n\n4. Tsjekkia - Portugal\n\nTsjekkerne begynte bra med seier 2-1 hjemme over Sveits, men så har spiralen gått feil vei med uavgjort mot Spania før de nå har tapt de to siste mot Portugal og Spania. Men Tsjekkia er i en knalltøff gruppe, og 1-1-2 er egentlig ikke så ille når tapene har kommet borte mot begge favorittene i gruppen. Nå er det hjemmekamp, og der trives Tsjekkia enormt mye bedre. For med 4-3-0 på de sju siste hjemmekampene kan man ikke klage, selv om mange av kampene har vært mot relativt svakere motstandere.\n\nPortugal står med sju poeng etter fire kamper, og deres eneste tap kom sist når de noe overaskende tapte 0-1 borte mot Sveits. Det åpnet opp gruppen, og med to kamper igjen er Portugal nummer to, poenget bak ledende Spania. Portugal har vunnet begge sine hjemmekamper, mens de spilte uavgjort borte mot Spania, noe som viser at de også klarer å få resultater på fremmed gress. Og med 7-5-2 på de 14 siste bortekamper viser de at de som regel klarer å få med seg et resultat.\n\nPortugal er favoritten her, men Tsjekkia hjemme er ikke noe enkel oppgave. UB på 96-rekkeren og HUB på 432-rekkeren.\n\n5. Israel - Albania\n\nI denne noe amputerte gruppen (Russland er utestengt) så er det kun tre lag med. Og etter de første kampene er status ganske klar: Israel vinner gruppa med en seier her over Albania. Med uavgjort kan det også gå, men da er alt avhengig av hvordan den siste kampen i gruppa går da Israel har spilt uavgjort mot Island i begge deres kamper (2-2 og 2-2). Uansett har Israel de beste forutsetningene, og de slo også Albania 2-1 på bortebane. Israel er som regel sterke hjemme, og med et par meget gode spisser i Zahavi, Dabbur og Weissmann bruker de som regel å score et mål eller to.\n\nAlbania har spilt to kamper, og etter 1-1 mot Island og tap 1-2 for Israel har de havnet litt skjevt på det. Albania var et av lagene som overrasket i VM-kvaliken hvor de vant hele seks kamper (Andorra, San Marino og Ungarn x2), men etter den tid har de også levert noen mer svake prestasjoner som f.eks 0-0 mot både Georgia og Estland. Nå har de fem kamper uten seier, og vi tror vel heller ikke at det blir tre poeng her.\n\nIsrael er sterke hjemme, og bør kunne vinne denne og ta hjem gruppeseieren. Det er kun 0-0 som vi er noe skeptiske på, og vi prøver oss med H på 96-rekkeren og HU på 432-rekkeren.\n\n6. Serbia - Sverige\n\nSerbia og Sverige er i gruppe med Norge, og det er Serbia er Norges største rival i kampen om et opprykk. Serbia fikk den verst tenkelige starten når de tapte 0-1 hjemme for Norge i første kamp, men de har skjerpet seg kraftig etter den tid, vel anført av spydspissen Mitrovic. Først slo de Slovenia 4-1 på hjemmebane, før de dro til Solna og slo svenskene imponerende 1-0 på bortebane. 2-2 borte mot Slovenia sist var ikke mer enn godkjent, og med sju poeng på fire kamper ligger de tre poeng bak Norge i tet. Men Serbia er seige, og de kommer ikke til å gi seg før det hele er over.\n\nSverige har skuffet skikkelig, De sliter i fraværet til Zlatan, og etter at de slo Slovenia 1-0 borte i første kamp har resten av Nations League vært bare sorgen. For de har tapt to ganger mo Norge (1-2 og 2-3), og i tillegg røk de altså 0-1 hjemme for Serbia. Med kun tre poeng på fire kamper er det fint lite som stemmer for Janne Anderssons Sverige, og med enda et tap her kan det hende at det begynner å brenne litt for hans trenerrolle.\n\nBeograd er en heksegryte, og vi tror svenskene får så hatten passer av poengjaktende serbere. H.\n\n7. Skottland - Irland\n\nSkottland imponerte oss sist når de slo Ukraina ganske greit med 3-0. Det var deres tredje seier i Nations League etter at de også har slått Armenia to ganger, og dermed har skottene nå tatt kommandoen i denne gruppen med ni poeng. Med ni scoringer har de endelig begynt å score mål også, og da kan Skottland bli farlige fremover.\n\nIrland har strevd i flere år når det kommer til landslaget. Det ble kun skuffende ni poeng på åtte kamper i VM-kvaliken, og de fikk den verst tenkelige starten i Nations League når de tapte 0-1 borte for Armenia og 0-1 hjemme for Ukraina. Men de slo sterkt tilbake med 3-0 over Skottland, før de også klarte 1-1 borte mot Ukraina sist. Dermed står de med fire poeng, og trenger et mirakel for å vinne gruppa hvor de har fem poeng opp til Skottland i topp.\n\nSkottland har levert bra, men Irland har kommet smygende mer og mer nå i de siste kampene. Slike britiske oppgjør blir alltid jevne, og vi tar ingen sjanser her. HUB.\n\n8. Kypros - Hellas\n\nKypros venter fortsatt på sin første seier i sin gruppe, etter at de har spilt to uavgjorte kamper mot Nord-Irland (0-0 og 2-2) samt tapt for Kosovo (0-2) og Hellas (0-3). De avsluttet heller ikke VM-kvaliken nor særlig bra med 0-1-6 på de sju siste, men mellom slagene klarte å de slå Estland 2-0 i en playout for å berge plassen på nivå C i Nations League.\n\nHellas har dog levert varene å vel så det hittil. Seirene har kommet på rad og rekke, og etter 1-0, 1-0, 3-0 og 2-0 hittil i Nations League leder de gruppen sin klart med tolv poeng og null innslupne mål. Med to kamper igjen har de allerede vunnet sin gruppe, hvor de har seks poeng og bedre H2H ned til Kosovo.\n\nHellas har virket sterke og trygge i denne turneringen, og selv om de allerede har vunnet gruppen bør de kunne ta seg av svake Kypros. B.\n\n9. Lokomotiv Oslo - Ready\n\nLokomotiv Oslo er inne i en meget bra periode, selv om begge de to siste kampene har endt med tap for topplagene Lyn (1-2) og Nordstrand (0-2). Med 5-1-2 på de åtte siste har nemlig osloklubben radet opp med fine resultater, og en 6.plass på tabellen med 34 poeng gjør at sesongen har vært en suksess så langt. Her på hjemmebane er det jevnt over bra, med 17 poeng på ti kamper.\n\nReady sliter desto mer. Med kun 15 poeng etter 21 kamper er de under streken nå, hvor de har fem poeng opp til Stabæk 2 som er første lag over stripa. Etter at de hadde en forferdelig periode med 0-2-10 på tolv kamper har det bedret seg noe i den siste tiden, og med 2-1-2 på de fem siste er ikke alt håp ute. Sist ble det 2-2 hjemme mot Kjelsås 2, men det er her på bortebane Ready har slitt i hele år med kun fire poeng på ti kamper.\n\nReady er ganske dårlige på bortebane, og selv om de trenger poengene mest blir det en HU her fra oss mtp den fine formen til Lokomotiv Oslo.\n\n10. Lysekloster - Bremnes\n\nMed 8-2-3 på sine 13 siste kamper har Lysekloster fortsatt ikke gitt opp håpet om opprykk helt. De ligger på en 4.plass, men med sju poeng opp til ledende Brann 2 finnes det ørsmå håp med fem kamper igjen å spille. Sist gjorde de en meget bra kamp når de knuste andreplasserte Brodd hele 6-1 på bortebane og endelig tok en trepoenger igjen etter tre litt svakere kamper. De har ikke levert særlig bra her på hjemmebane i år, hvor 16 poeng på ti hjemmekamper er langt nede på lista i divisjonen.\n\nBremnes er nummer ti på tabellen. Med 26 poeng har de fem poeng ned til Sola som er under streken med sine 21. Det bør kunne holde for å unngå nedrykk, og når Bremnes nå endelig har begynt å vinne igjen (to strake seire) etter en fæl periode med seks strake tap ser det straks lysere ut i tunnelen. Sist slo de nevnte Sola 2-0 hjemme i en uhyre viktig kamp, uken etter at de også slo Viking 2 med samme sifre på bortebane. 13 poeng på ti bortekamper er helt middels.\n\nSkal Lysekloster fortsatt ha noe håp om opprykk må denne kampen vinnes. H.\n\n11. Kolstad - Steinkjer\n\nKolstad startet første halvdel av sesongen meget bra. Men den andre halvdelen har vært ujevn, og de står med fem tap på sine ti siste kamper. Men det har også blitt fire seire, og hjemmeformen er fortsatt bra med 4-0-0 på de fire siste. Sist tapte de 1-4 borte mot Rosenborg 2, mens de slo Innstranda 1-0 i sin forige kamp her i Parken. Totalt sett ligger de ganske så trygt på en femteplass på tabellen, og med 36 poeng har de ingenting spesielt å spille for resten av sesongen.\n\nSteinkjer har gjort det sterkt etter opprykket deres, og med en 9.plass kan det se ut som at også de klarer å berge plassen. For med 25 poeng har de nå ni poeng ned til Trygg/Lade og Innstranda som begge har 16 poeng under streken, og det taper de nok ikke på de fem gjenstående kampene. De fikk en kanonstart på sesongen, og det får de betalt for nå, for nå er formen lik null med 0-1-6 på de sju siste kampene. De kjempet bra hjemme mot serieleder Junkeren sist, men de tapte til slutt med 0-1. Borte har det vært labert i hele år, hvor seks poeng og hele 38 baklengs på ti kamper er alarmerende.\n\nKolstad varierer en gode del, men nå møter de Steinkjer som virker helt ferdige for sesongen. H.\n\n12. Byåsen - Nardo\n\nByåsen har i hele år vært laget som har vært nærmest den klare lederen Junkeren, men selv om Byåsen nå står med knallsterke 8-0-0 på de åtte siste klarer de ikke å ta noe særlig innpå suverene Junkeren. Med fem kamper igjen er avstanden sju poeng, det til tross for at Byåsen er laget som har sluppet inn færrest mål av alle med kun 17 baklengs på 21 kamper. Scoringsformen har også vært bra nylig med 5-0 over Steinkjer og 4-1 over Orkla i de to siste, og med 52 av 63 mulige poeng har sesongen uansett vært meget sterk så langt. Hjemme har de levert varene så det holder med 10-0-1 og 35-6 i målforskjell.\n\nNardo rykket ned fra PostNord-ligaen foran denne sesongen, men har ikke klart å henge med helt i toppen året etter. Med en 3.plass gjør de det fortsatt greit, men de har hele 18 poeng opp til Junkeren i tet. Nardo er som alltid ganske seige å slå, og med 6-3-1 siste ti har formen vært i stadig bedring gjennom sommeren. På bortebane har Nardo uvanlig nok vært en garantist for mål i år, med sine 16 poeng og 30-20 i målforskjell på ti kamper. (fem mål i snitt pr kamp!).\n\nByåsen tapte mot lederen Junkeren hjemme, men ellers har de levert full pott på eget gress i hele år. Nardo er dog noe seige å slå, og vi må dekke opp med HU.\n\nSportspills 96-rekker:\n\n1. Slovenia - Norge UB\n\n2. Nord-Irland - Kosovo HU\n\n3. Spania - Sveits H\n\n4. Tsjekkia - Portugal UB\n\n5. Israel - Albania H\n\n6. Serbia - Sverige H\n\n7. Skottland - Irland HUB\n\n8. Kypros - Hellas B\n\n9. Lokomotiv Oslo - Ready HU\n\n10. Lysekloster - Bremnes H\n\n11. Kolstad - Steinkjer H\n\n12. Byåsen - Nardo HU\n\n<b> </b>\n\nSportspills 432-rekker:\n\n1. Slovenia - Norge UB\n\n2. Nord-Irland - Kosovo HUB\n\n3. Spania - Sveits H\n\n4. Tsjekkia - Portugal HUB\n\n5. Israel - Albania HU\n\n6. Serbia - Sverige H\n\n7. Skottland - Irland HUB\n\n8. Kypros - Hellas B\n\n9. Lokomotiv Oslo - Ready HU\n\n10. Lysekloster - Bremnes H\n\n11. Kolstad - Steinkjer H\n\n12. Byåsen - Nardo HU",
    "Nekter å ta imot russiske våpen-flyktninger": "BRUSSEL (TV 2): Det er strid om russiske menn som flykter fra tvangsinnkalling til krigstjeneste, skal ønskes velkommen i EU.\n\nFLYKTER: Mange russiske unge menn flykter fra tvangsinnkalling til krigen i Ukraina. På grensen mellom Russland og Ukraina var køene lange denne helgen. Foto: AFP\n\nMandag startet EU-landene det første av flere krisemøter om hvordan strømmen av unge menn, som flykter ut av Russland skal håndteres.\n\n– EU burde vise åpenhet for dem som ikke vil bli brukt av Kreml, var beskjeden fra presidenten for EUs råd, Charles Michel før helgen.\n\nIkke alle medlemslandene er enige i det.\n\nSist uke ble det kjent at president Vladimir Putin setter i verk delvis mobilisering av 300 000 reservister til krigen i Ukraina. Nesten 17 000 russere krysset grensen over til Finland i helga. Ved grensen mellom Russland og Georgia var det på søndagen mer enn 3000 biler som ventet på å krysse inn i Georgia.\n\nEU har nylig gjort visum-prosessen vanskeligere for russere. Den belgiske statsministeren Alexander de Croo er i mot å åpne dørene på vidt gap for de som flykter fra å bli sendt i krigen. Han får følge av kolleger fra Estland, Litauen og Tsjekkia.\n\nIKKE VELKOMMEN: Statsminister Kaja Kallas i Estland vil ikke ta imot russiske unge menn som flykter fra krigstjeneste i Russland. Foto: Ints Kalnins/Reuters\n\n– Hver statsborger er ansvarlig for sitt lands handlinger, og russiske statsborgere er ikke noe unntak. Derfor vil vi ikke innvilge asyl til russiske menn som flykter fra landet sitt. De burde ta avstand fra krigen, sier statsminister Kaja Kallas i Estland til Agence Europe.\n\nDen litauiske utenriksministeren sier via Twitter at russerne heller burde bli hjemme og slåss. Mot Putin.\n\nTyskland er derimot forberedt på å ta imot flyktende russere, som ikke ønsker å kjempe i Ukraina. EU-kommisjonen understreker at grensekontrollen ved EUs ytre grense, må gjennomføres i samsvar med grunnleggende juridiske rettigheter.\n\n– Retten til internasjonal beskyttelse må alltid respekteres, men ansvaret for å behandle søknadene ligger hos medlemslandene, ifølge EU-kommisjonen. Krisemøtene om hvordan russiske asylsøknader eventuelt skal behandles fortsetter tirsdag.",
    "To nye medaljer på siste dag av skyte-EM": "Henrik Larsen, Simon Claussen og Jon-Hermann Hegg var nest best i begge de to kvalifiseringsomgangene, begge ganger bak Tsjekkia. Den tsjekkiske trioen Jiri Privratsky, Frantisek Smetana og Petr Nymbursky var litt for god også i finalen, som de vant 16-12.\n\nJeanette Hegg Duestad, Mari Bårdseng Løvseth og Jenny Stene greide ikke å ta seg til gullfinale. Både Tsjekkia, Tyskland og Norge skjøt 875 poeng i avgjørende kvalifiseringsomgang, men tsjekkerne og tyskerne hadde flere innertiere, og de norske måtte nøye seg med bronseduell mot Ukraina.\n\nDen vant de 17-15, og dermed ble mesterskapet avsluttet med en norsk bronsemedalje.\n\n(©NTB)",
    "Russiske militærnektere kan få asyl i Europa": "Russiske militærnektere kan få asyl i Europa\n\nRussere som flykter fra Putins mobiliseringsordre kan få asyl i EU. Tyskland sier døren er åpen, mens Tsjekkia mener militærnektere ikke innvilger asylvilkår.",
    "EU planlegger å gripe inn i strømmarkedet – varsler «strukturell reform»": "Informasjonskapsler\n\nPå TV 2s nettsider bruker vi og våre partnere informasjonskapsler (cookies) for personlig tilpasning av annonser og måling. Du kan lese mer om dette i vår personvernpolicy og vår informasjonsside om informasjonskapsler",
    "Nettavisen erfarer: Rosenborg vil kjøpe islandsk storscorer - detaljer unna overgang": "RBK er nemlig i sluttforhandlinger med den islandske serielederen Breidablik om en avtale for klubbens toppscorer Ísak Snaer Thorvaldsson, får Nettavisen og Nidaros opplyst.\n\nKlubbene har vært i dialog og forhandlet om en overgang den siste tiden og skal ifølge opplysningene være nær enighet.\n\n21-åringen med en fortid i blant annet den engelske klubben Norwich har notert seg for 13 scoringer og ni målgivende pasninger på 18 seriekamper på Island. I tillegg ble det tre mål på fem kamper i Europa Conference League-kvalifiseringen hvor Breidablik til slutt røk ut mot tyrkiske Istanbul Basaksehir.\n\nRosenborg har vist interesse for Thorvaldsson over en lengre periode i 2022 og gjorde raskt U21-landslagsspilleren til en av sine prioriteter denne høsten, inn mot 2023-sesongen.\n\nThorvaldsson er for tiden med det islandske U21-landslaget som møter Tsjekkia til playoff-kamper til neste års EM-sluttspill. Et mesterskap Norge allerede er kvalifisert for.\n\nEtter det Nettavisen forstår er det kun små detaljer som skiller klubbene fra å komme til enighet om betingelsene i avtalen. Thorvaldsson skal også være lysten på RBK-overgangen som vil gjelde fra og med det norske overgangsvinduet åpner igjen 1. januar 2023.\n\nOgså en svensk klubb skal ha vist konkret interesse, men om ikke noe uforutsett skjer vil islendingen med en fortid i blant annet Norwich signere med trønderne.\n\n- Vi følger mange spillere, og vi ser mye på islandsk fotball. Det er mange gode talenter der, det er det i Danmark, Sverige og Norge også , sier sportssjef Mikael Dorsin i Rosenborg til Nidaros på spørsmål om han er kjent med spilleren.\n\n- Er dere i dialog med Breidablik?\n\n- Det kan jeg ikke kommentere, men når man forhører seg om ulike spillere, så prater man med klubber, men så er det langt fra interesse til overgang, fortsetter Dorsin.\n\nNettavisen har forsøkt å få kontakt med Breidabliks sportssjef Olafur Kristjansson, men har ikke lykkes med å få kontakt.",
    "Spansk spiller vant 200 millioner kroner i Eurojackpot": "En spanjol stakk av med førstepremiepotten, men det ble også ferske Eurojackpot-millionærer i Tsjekkia, Sverige, Tyskland, Finland og Norge.\n\nDet kreves en meget god dose flaks for å tippe 5+2 rette for å dra i havn førstepremiepotten, og den flaksen hadde en spiller fra Spania. Men det var ikke bare spanjolen som hadde flaksen på sin side - flere spillere ble nemlig millionærer etter fredagens trekning:\n\nLørdag er det Lotto med 14 millioner i førstepremiepotten. Her leverer du din kupong.\n\nDen spanske spilleren kapret førstepremiepotten og vant 200 255 155 kroner.\n\nEn spiller fra Tsjekkia og en spiller fra Sverige fikk 5+1 rette og delte dermed andrepremiepotten. Hver seg vant de nøyaktig 8 034 550 kroner.\n\nTredjepremiepotten ble også fordelt mellom tre spillere. To av dem er fra Tyskland og en fra Finland. Hver seg vant de 3 millioner kroner.\n\nHer til lands fikk vi én norsk millionær. En mann fra Senja i Troms og Finnmark ble nemlig trukket ut som nasjonal vinner og innkasserte dermed 1 million kroner.\n\n– Jeg skulle kjøpt hele Norge\n\nMannen fra Senja befant seg hjemme da Telefonen fra Hamar ringte ham.\n\n– Det var flott! Dette er ikke tull altså?\n\nEtter noe overbevisning, ble mannen trygg på millionbeskjeden. Underveis skulle Norsk Tipping også få gi datteren hans beskjed om den gode nyheten. Det ble dermed god stemning i nord - og bedre skulle den bli:\n\n– Vi skal til en venn å feire en forsinket bursdag. Så det blir dobbel feiring, flirer mannen.\n\nDen ferske Eurojackpot-millionæren hadde tanker om å dele premien med familien, men spurte likevel om hva resultatet på hovedtrekningen ble. Det var jo tross alt enda mer å vinne der, påpekte han spøkefullt.\n\n– Jeg skulle kjøpt hele Norge hvis jeg vant førstepremiepotten. Det har jeg alltid sagt, spøker mannen.\n\nHelgas gullrekke\n\nDette er tallene som resulterte i at en spanjol vant 200 millioner kroner:\n\n9 - 18 - 26 - 41 - 43\n\nStjernetall: 4 - 9\n\nSnart Supertrekning i Lotto\n\nLørdag 17. september er det duket for Supertrekning i Lotto. Ekstratrekninger av denne typen skjer fire ganger i året, og det trekkes da en rekke ekstra millionærer i tillegg til den ordinære hovedtrekningen. Vinnerne trekkes tilfeldig blant alle som har spilt Lotto siden forrige Supertrekning. Alt du trenger å gjøre for å bli med, er med andre ord å spille Lotto før 17. september. Hver Lotto-deltakelse utgjør ett lodd i Supertrekning-hatten.\n\nHer leverer du din Lotto-kupong.\n\nNye Eurojackpot-sjanser på tirsdag\n\nTirsdag 13. september er det igjen duket for Eurojackpot-trekning. Da vil førstepremiepotten være ca. 100 millioner kroner. Andrepremien anslås til å være ca. 14 millioner kroner.\n\nEurojackpot har spillefrist fredager og tirsdager kl. 19.\n\nVinnersjanse Eurojackpot:\n\nFor å vinne førstepremie i Eurojackpot må en ha 5 rette tall av 50 mulige, i tillegg til 2 rette stjernetall av 12 mulige. Det gir totalt ca. 140 millioner mulige kombinasjoner per rekke, og vinnersjansen blir da ca. 1:140 millioner per rekke. For andrepremie er vinnersjansen ca. 1:7 millioner per rekke, mens nasjonal premie (1 million kroner) er ca. 1:antall rekker.\n\nAntall premieutbetalinger (Norge) totalt i 2021: 2 844 151\n\nAntall førstepremieutbetalinger i 2021 (Norge): 0\n\nAntall millionærer i 2021 (Norge): 65\n\nHøyeste premieutbetaling i 2021 (Norge): 25 931 120\n\nLes mer om vinnersjanser for Norsk Tippings spill her",
    "EU kaller inn til nytt energikrisemøte": "Informasjonskapsler\n\nPå TV 2s nettsider bruker vi og våre partnere informasjonskapsler (cookies) for personlig tilpasning av annonser og måling. Du kan lese mer om dette i vår personvernpolicy og vår informasjonsside om informasjonskapsler",
    "Bronse til Søren Wærenskjold!": "Bare drøye timen etter at juniorgutta kom til mål, sto menn u23 på startstreken. Der har vi fire norske ryttere på start. Hadde kvote på fem, men dessverre måtte Stian Fredheim bli igjen i Norge da han ble skadet i Gylne Gutuer i starten på september. På grunn av logistikk og visum var det ikke mulig og erstattet han. De fire norske rytterne er Per Strand Hagenes (Sandnes SK/Jumbo-Visma Development Team), Tord Gudmestad (Stavanger SK/Uno-X Pro Cycling Team), Søren Wærenskjold (Ringerike SK/Uno-X Pro Cycling Team) og Embret Svestad-Bårdseng (IF Frøy/Team Coop Sykkel).\n\nI høljregnet trillet 130 ryttere ut på den 169.8 (2520 høydemeter) lange fellesstarten, hvor det er 10 runder i samme runde som vi ble kjent med under juniorfellesstarten. U23 gutta skal altså 10 ganger opp Mount Pleasant, 1.1km med 7.7 % stigning. Første gang opp bakken går det kontrollert for seg, men det er tøft nok for noen og måtte slippe noen meter opp bakken. Men man så på juniorfellesstarten at det er mulig å kjøre inn i utforkjøringene og flatene videre etter bakken.\n\nVed målpassering etter første runde begynte det å etablere seg et brudd. 5 ryttere fikk en luke, og flere jaget bak. Alle de norske rytterne kom seg trykt gjennom første runde, men ingen kom med i bruddet. Belgia, Tyskland, Tsjekkia, Frankrike og Sveits var representert i bruddet. Miholjevic fra Kroatia gjorde et forsøk på å komme seg opp til bruddet – noe han lyktes med. Ved inngangen til Mount Pleasant hadde bruddet drøye 50 sekunders ledelse på hovedfeltet. Bruddet fikk satt seg og midtveis på tredjerunde hadde de seks en ledelse på 2 min og 50 sekunder.\n\nFemte gang opp Mount Pleasant kjøres det hardt i hovedfeltet, og da viser Embret Svestad-Bårdseng at han har gode bein idag. Med det kjøret i bakken tar hovedfeltet litt innpå bruddet, men ved passering halvveis var avstanden fortsatt 2 min og 50 sekunder. Våre norske håp satt fint med i hovedfeltet halvveis. Italienerne satte fart sjette gang opp Mount Pleasant, og Embret Svestad-Bårdseng hadde ingen problemer med å følge. Med det kjøret til italienerne tok de kjapt et minutt innpå bruddet. Hovedfeltet strekkes ut, og det ble noen mindre grupper bakover i hovedfeltet. Ut på tredje siste runde er bruddet ned i 25 sekunder. De norske begynte å vise seg mer og mer frem i feltet. Tord Gudmestad bidro med å tett luke til en dansken Andresen som prøvde på et støt. Deretter fortsatte norsken og dansken å kjøre sammen og de fikk en luke ned til hovedfeltet. Samtidig er Svestad-Bårdseng nede i en velt. Tord får det tungt med å henge på danske opp Mount Pleasant, og bruddet blir delt i to.\n\nUt på nest siste runde var det tre ryttere igjen i teten, 27 sekunder før hovedfeltet. I hovedfeltet støtes det, og Tord Gudmestad tetter luker. Søren Wærenskjold og Per Strand Hagenes satt fint med i hovedfeltet på det tidspunktet. Embret Svestad-Bårdseng lå 52 sekunder bak ved passering siste runde, etter en velt tidligere. Opp bakken siste gang splittes det opp i flere grupper, men de to i tet holder avstanden Avstanden var opp mot 25 sekunder på det meste. Søren og Per satt med i feltet over bakketoppen, hvor Per Strand Hagenes kjører hardt for å tette luken til de to i tet. Søren satt med feltet over toppen og det blir et jag for hovedfeltet for å ta igjen de to i tet. De klarer akkurat ikke å ta igjen de to i tet. Yevgeniy Fedorov fra Kazakhstan vinner foran Mathias Vacek fra Tsjekkia. I spurten on bronse er vår Søren Wærenskjold sterkes, og Norge tar bronsen! Per Strand Hagenes blir til slutt nr. 13.\n\nGratulerer med et strålende mesterskap og to medaljer!\n\nPublisert 23. september",
    "EU-konferanse i Praha 4. og 5. september": "Christian Tybring-Gjedde, Ine Eriksen Søreide og Marit Arnstad representerte Stortinget på konferansen.\n\nBlant hovedinnlederne var EUs visepresident og høyrepresentant for utenriks- og sikkerhetspolitikk, Josep Borrell, og Tsjekkias utenriksminister, Jan Lipavský.\n\nDelegasjonsleder for den norske delegasjonen, Christian Tyrbring-Gjedde, holdt et innlegg hvor han trakk frem at utfordringene innenfor blant annet energi, matsikkerhet, inflasjon og renteøkninger i stor grad skyldes Russlands aggresjon i Ukraina. Men krigen har også fått noen resultater som Russland ikke så for seg, som utvidelsen av NATO. Han understreket at Sverige og Finlands medlemskap i NATO vil være viktig for europeisk sikkerhet og oppfordret Tyrkia til å ratifisere den svenske og finske medlemskapssøknaden så raskt som mulig.\n\nKonferansen om EUs utenriks-, sikkerhets- og forsvarspolitikk avholdes hvert halvår i landet som har EU-formannskapet. For tiden er dette Tsjekkia. EU opprettet konferansen i 2012 som en fast konferanse for å bidra til parlamentarisk kontroll av EUs felles utenriks- og sikkerhetspolitikk (CFSP) og EUs felles sikkerhets- og forsvarspolitikk (CSDP). I tillegg til medlemmer fra utenriks-, forsvars- og europakomiteer i EUs medlemsland, deltar medlemmer i Europaparlamentet. Videre har kandidatland til EU og europeiske NATO-land som ikke er medlem av EU, fast observatørstatus.\n\nStortinget har siden 2012 hatt en fast delegasjon med fire representanter som deltar på konferansen. Medlemmene utgår fra utenriks- og forsvarskomiteen.",
    "": "",
    "Brann mot Rosengård og RBK mot Real Madrid i CL-playoff": "Det ble klart under trekningen i Nyon torsdag. Brann har hjemmekamp først mot det svenske laget. Rosengård ble seriemester sist sesong.\n\n– Spennende. Klassisk å møte Sverige. Det blir dritkult, sier Brann-spiller Tuva Hansen til NTB. Hun har håp om triumf selv om motstanderen er høyere rangert.\n\n– Ja, helt klart. Vi skal gjøre alt for å klare å slå dem. Det blir en veldig spennende kamp. Jeg tror det kan bli jevnt og veldig bra underholdning, sier hun.\n\nBrann (tidligere Sandviken) er med i mesterligaen for første gang.\n\nMulig\n\nFor Rosenborg, som slo Breidablik i innledende runde, venter to oppgjør mot Real Madrid.\n\n– Det ville bli en tøff trekning uansett. Det blir to kamper mot veldig god motstand, og vi skal gjøre det vi kan. Alt er mulig, sa Sara Hørte til NTB.\n\nParis Saint-Germain, Bayern München og Arsenal var tre av de fire andre mulige motstanderne for RBK.\n\nTrekningen ble foretatt mens Norges kvinnelandslag hadde pressemøte etter sin trening i Leuven, der Belgia er motstander i VM-kvalifiseringen fredag.\n\nFørste kamp spilles 20. og 21. september med returkamp en uke senere.\n\nGruppespillet i mesterligaen starter i oktober. Finalen i turneringen spilles i Eindhoven 3. eller 4. juni neste år.\n\nKampene i den siste kvalifiseringsrunden, mesterveien:\n\nBrann (Norge) – Rosengård (Sverige), KuPS (Finland) – St. Pölten (Østerrike), Køge (Danmark) – Juventus (Italia), Rangers (Skottland) – Benfica (Portugal), SFK 2000 (Bosnia-Hercegovina) – Zürich (Sveits), Valur (Island) – Slavia Praha (Tsjekkia), Vorskla Kharkiv (Ukraina) – Vllaznia (Albania).\n\nLigaveien:\n\nRosenborg (Norge) – Real Madrid (Spania), Arsenal (England) – Ajax (Nederland), Paris Saint-Germain (Frankrike) – Häcken (Sverige), Real Sociedad (Spania) – Bayern München (Tyskland), Sparta Praha (Tsjekkia) – Roma (Italia).\n\nLyon (Frankrike), Barcelona (Spania), Chelsea (England) og Wolfsburg (Tyskland) er direktekvalifisert til gruppespillet.\n\n(©NTB)",
    "Sterk Champions League-start for Lunde og Vipers – 31-24 over Brest Bretagne": "– Det var veldig, veldig artig. Jeg er glad for at jeg endelig kan spille mesterliga igjen, sa Anna Vjakhireva til TV3+.\n\nDen russiske stjernen kom til Vipers i sommer. For et år siden var hun inne på å legge opp etter tap i OL-finalen.\n\nVipers sikret seg en klar ledelse i løpet av førsteomgangen. Ved pause sto det 18-13 til hjemmelaget. Marketa Jerabkova fortsatte storspillet fra Champions League-sluttspillet i juni.\n\nLørdag scoret hun seks ganger på åtte forsøk i 1.-omgangen. Den andre tsjekkiske spilleren, Jana Knedlikova, noterte tre mål på tre skudd den første halvtimen.\n\n– Bra resultat, men en rotete omgang, sa Vipers-trener Ole Gustav Gjekstad til TV3+ på vei til garderoben ved pause.\n\n42-åringen Lunde spilte en ny sterk kamp som keeper med vel 42 i redningsprosent. Hun var mye bedre enn sine franske motspillere i Brest-buret. De havnet godt under 20 prosent.\n\nLunde spilte sin første mesterligakamp (for Aalborg) helt tilbake i 2005. Hun har vunnet seks titler i den gjeveste klubbturneringen.\n\nSiden forrige sesong har blant andre Nora Mørk gitt seg i Vipers. Hun spiller nå for Esbjerg. Marta Tomac er gravid og ute av spill for en periode.\n\nFTC (Ungarn), Krim Ljubljana (Slovenia), Bietigheim (Tyskland), CSM Bucuresti (Serbia), Odense (Danmark) og Banik Most (Tsjekkia) er også med i gruppen til Kristiansand-klubben.\n\nVipers' neste kamp går borte mot Krim Ljubljana søndag neste uke.\n\n(©NTB)",
    "Norges dobbeltfirer mislyktes i forsøket – må ut i oppsamlingsheat i ro-VM": "Norges dobbeltfirer mislyktes i forsøket – må ut i oppsamlingsheat i ro-VM\n\nDen norske dobbeltfireren klarte ikke å kvalifisere seg til semifinalen og må ut i oppsamlingsheat på tirsdag.\n\nDen norske båten endte på 3.-plass, åtte sekunder etter britene som vant heatet. Det var kun to de raskeste som gikk direkte videre til semifinalen. Den norske båten kom 6,5 sekunder for seint ut til å ta en direkte plass i semifinalen.\n\nOppsamlingsheatene går tirsdag mellom klokken 12.05 og 12.12.\n\nTidligere mandag sendte Norges Roforbund ut en pressemelding om at Erling Øyasæter hadde trukket seg fra VM grunnet sykdom.\n\nMathias Wie kom inn som reserve for Øyasæter i dobbeltfireren. I dobbeltfireren hadde Wie med seg Martin Helseth, Erik Solbakken og Jonas Juel, som ikke har konkurrert sammen tidligere denne sesongen.\n\nDersom Øyasæter blir frisk igjen er det en åpning i regelverket som sier at han kan komme tilbake i båten om regattalegen gir klarsignal.\n\nDet er de to beste båtene som går videre til semifinale fra forsøket.\n\nSiri Eva Kristiansen måtte nøye seg med tredjeplass i kvalifiseringsheatet i singlesculler for kvinner mandag ettermiddag. Dermed må hun nøye seg med C- eller D-finale i Tsjekkia. (NTB)",
    "Folk fra hele verden ville kjøpe øya – Helt ellevilt!": "Prisen for det historiske fyret fra 1890 endte til slutt langt over takst.\n\nIDYLL: De nye eierne kan nyte vakker utsikt, men må regne med egeninnsats for å få fyret beboelig. Foto: Stig Einarsen/ Privatmegleren\n\n– Det har vært interessenter fra blant annet Australia, USA, Danmark, Belgia, Tsjekkia, Tyskland, Nederland og Sverige. Jeg har aldri før opplevd maken til interesse for en enkeltstående eiendom, sier Georg R. Paulsen, salgssjef og partner i PrivatMegleren i Bodø.\n\nBjørnøy fyr ligger på Lille Bjørnøya, like øst for øya Landegode i Bodø kommune og ble satt i drift i 1890.\n\nI 1972 ble den historiske fyrstasjonen nedlagt og erstattet med ei ubemannet fyrlykt.\n\nBjørnøy fyr var et av fyrene som ble solgt av Kystverket i 2005 og kjøper var Miljødirektoratet.\n\nI juli 2006 åpnet miljøvernminister Helen Bjørnøy fyret for allmenheten ved å gjøre det om til et friluftsfyr.\n\nFYRHISTORIE: Bjørnøy fyr ble åpnet i 1890 og er nå solgt etter en intens budrunde. Foto: RIKSARKIVET\n\nMen etter hvert ble det færre og færre som benyttet seg av tilbudet, så i sommer valgte Miljødirektoratet, som eier den 108 mål store fyr-øya, å selge rubbel og bit.\n\nFyrstasjonen lokket kjøpelystne med eget lagerbygg, to naust og egen brygge. Foruten fyret og egen øy. Taksten var satt til 1,5 millioner kroner.\n\nHelt vilt\n\nI annonsen legges det ikke skjul på at fyret er preget av å ha stått ute i hardt vær. Bygningene trenger omfattende vedlikehold, men det skremte tydeligvis ikke mange.\n\n– Det har vært en enorm interesse. I den perioden prospektet lå ute for salg, har 78.000 klikket inn på annonsen for å se. Det er helt vilt. En god annonse har som regel rundt 7000 treff, sier Paulsen.\n\n– Hvor ofte legger du ut ei hel øy for salg?\n\n– Sjeldent. Men jeg har solgt noen holmer og skjær, humrer Paulsen.\n\nPAMORAMAUTSIKT: Selve fyret er blitt lysthus. Ikke mange grillhytter kan skilte med denne utsikten. Foto: Stig Einarsen/ Privatmegleren\n\nDe idylliske bildene av sommer, sol og spektakulær utsikt fra egen øy, lokket åpenbart mange.\n\n– Er det lov med geiter?\n\n– Jeg brukte store deler av sommeren til å forklare folk, spesielt de fra utlandet, om hvor øya ligger. De lurte på hvor langt det var fra Oslo til Bodø, og fra Bodø og ut til fyret, sier Paulsen.\n\n– Jeg har også prøvd å forklare at det ikke er 25 grader og idyll her nordpå hele tiden, slik bildene viser. Det er heller få dager med så godt vær. Noen har også lurt på om det er lov til å ha geiter på eiendommen. Det ble en travel sommer med mange spørsmål, humrer megleren.\n\nEtter at Bjørnøy fyr hadde ligget ute i markedet fra juli og i to måneder slik Miljødirektoratet krevde, ble budrunden åpnet i forrige uke.\n\nVÆRHARDT: Det er ikke alle dager i Nord-Norge som er slik som denne med sol og klart vær. Foto: Stig Einarsen/ Privatmegleren\n\nTotalt skal 19 budgivere ha deltatt på budrunden. 307 meldte sin interesse, og fulgte budgivingen.\n\n– Det startet allerede kvelden før. Vi skjønte at eiendommen kom til å gå over takst, men ikke for slike summer. På tampen kom det bud med økning på 100.000 og 200.000, forteller han.\n\nEtter 12 timer med budkrig var sluttsummen kommet på 6,5 millioner, hele fem millioner over takst.\n\nOPPUSSINGSOBJEKT: Eiendommene på øya krever betydelig oppgradering før noen kan bo der. Foto: Stig Einarsen/ Privatmegleren\n\n– Det tok helt av. Vi hadde ikke forventet slike summer, sier Georg R. Pauslen, salgssjef og partner hos PrivatMegleren i Bodø.\n\nIkke alle er fornøyd med at det historiske fyret nå er solgt.\n\n– Det er trist\n\nNorsk Fyrforening er betenkt og bekymret over at fyrstasjoner selges til private.\n\n– Det er trist at fyret er blitt solgt. Kulturminner kan gå tapt, når historiske bygninger som Bjørnøy fyr blir solgt fra det offentlige til private, sier styreleder Henriette Marie Skjæveland i Norsk Fyrforening til Bodø Nu.\n\nHun frykter hva som vil skje med fyret på Bjørnøya når nye eiere tar over.\n\nTIDENS TANN: Bjørnøy fyr trenger betydelig oppgradering og oppussing etter å ha stått tomt i mange år. Foto: Stig Einarsen/ Privatmegleren\n\nI forbindelse med salget så har Kystverket opphevet tidligere klausuler på eiendommen. Det betyr at nye eiere ikke er forpliktet til å holde bygningsmassen på fyret intakt.\n\n– Når det offentlige går til det skritt å selge en fyrstasjon som Bjørnøya, så risikerer vi å miste mye av historien som ligger i bygningene der. Det ødelegger det kulturminnet som Bjørnøy fyr representerer. Vi i Norsk Fyrforening tenker det er trist, sier hun.\n\nHemmelig kjøper\n\nDet store spørsmålet er hvem det er som har kjøpt den 108 mål store øya og hvilke planer den nye eieren har.\n\n– Det kan jeg ikke kommentere på nåværende tidspunkt, men jeg kan bekrefte at Bjørnøya fyr har fått norske eiere, sier Georg R. Paulsen, salgssjef og partner hos PrivatMegleren i Bodø.\n\nEtter det vanvittige salget, er meglerfirmaet blitt kontaktet av andre «øy-eiere» i Nordland som nå vil selge.\n\n– Det stemmer. Jeg har fått noen henvendelser fra folk som sitter som eiere av eiendommer ute i havet og som vurderer å selge etter dette. Men vi kan ikke love folk fem millioner over takst hver gang, sier Paulsen.",
    "Lørdagens direkte TV-sport": "05.30: Motorsport, trening foran Japan Grand Prix, forskjellige klasser. (Vsport3)\n\n10.00: Motorsport, DTM Red Bull ring, kvalifisering. (Vsport+)\n\n10.50: Motorsport, kvalifisering ETCR fra Sachsenring, Tyskland. Første race klokka 13.15. (Eurosport 1)\n\n13.30: Roing, VM i Racice, Tsjekkia, 7. dag: A-finaler fra 13.05, bl.a. toer kvinner 13.34, toer menn 13.51, lettvekt dobbeltsculler kvinner 14.07, lettvekt dobbeltsculler menn 14.23, firer kvinner 14.39, firer menn 14.54, dobbeltfirer kvinner 15.10, dobbeltfirer menn 15.26. (NRK1)\n\n13.30: Fotball, engelsk League One: Forest Green Rovers - Exeter City. (Vsport2)\n\n13.30: Golf, French Open (3 mill. dollar), europatour menn i Paris. (Vsport Golf)\n\n14.00: Tennis, Laver Cup (hardcourt innendørs) i London, England, lagturnering menn Europa – Resten av verden, 2. dag (med Casper Ruud): To singlekamper fra 14.00, single og double fra 20.00. (Eurosport 1)\n\n14.00: Motorsport, Superbike VM i Catalonia. (Eurosport N)\n\n16.00: Tennis, Laver Cup (hardcourt innendørs) i London, England, lagturnering menn Europa – Resten av verden, 2. dag. Casper Ruud og resten av verdenseliten er i gang i London i denne prestisjetunge turneringen. To singlekamper fra 14.00, single og double fra 20.00. (Eurosport 1)\n\n16.00: Håndball, Eliteserien kvinne (4. runde): Sola – Molde. (TV2 Sport2)\n\n16.00: Ishockey, Eliteserien menn (6. runde): Stjernen – Stavanger Oilers fra Stjernehallen. (TV2 Sport1)\n\n16.30: Håndball, tysk Bundesliga menn (5. runde): Rhein-Neckar Löwen – Flensburg-Handewitt. (Vsport2)\n\n17.45: Sjakk, turnering (7 av 9) i Champions Chess Tour (hurtigsjakk), finale 1. dag. (TV2 Sport2)\n\n18.00: Fotball, Nasjonsligaen menn, B-divisjonen gruppe 4 (5. runde): Slovenia – Norge fra Stadion Stozice i Ljubljana. Se omtale foran. (TV2). C-divisjonen gruppe 2: Nord-Irland – Kosovo fra Windsor Park i Belfast. (TV2 Sport Premium)\n\n18.00: Golf, LPGA-turnering kvinner (2,3 mill. dollar) i Rogers, Arizona. (Vsport Golf)\n\n18.00: Golf, President Cup fra Quail Hollow Club, North Carolina. Andre dag. (Eurosport N)\n\n18.00: Håndball, Mesterligaen kvinner, gruppespillet (3. runde): Gruppe A: Vipers Kristiansand – Odense. (TV3+)\n\n20.00: Tennis, Laver Cup (hardcourt innendørs) i London, England, lagturnering menn Europa – Resten av verden, 2. dag Single og double fra 20.00. (Eurosport 1)\n\n20.45: Fotball, Nasjonsligaen menn (5. runde): B-divisjonen, gruppe 4: Serbia – Sverige fra stadion Rajko Mitic i Beograd. (TV2 Sport Premium). A-divisjonen, gruppe 2: Spania – Sveits fra La Romareda i Zaragosa. Topp mot bunn i denne pulja. (TV2 Sport Premium2).\n\n21.00: Motorsport, Nascar Xfinity Series. (Vsport3)\n\n00.10: Baseball, Major League Baseball: Tampa Bay Rays - Toronto Blue Jays. (Vsport+)\n\n01.10: Ishockey, NHL treningskamp: Philadelphia Flyers - Boston Bruins. (Vsport1)\n\n02.00: Sykling, VM i Wollongong, Australia, fellesstart: Menn elite (266,9 km). (TV2)\n\n\n\n\n\n\n\n\n\n\n\n\n\n\n\n\n\n\n\n\n\n\n\n",
    "Rekordmange pro-team til Ski Classics kommende vinter": "Personvern og datalagring\n\nLagring og logging av data\n\nVed å besøke dette nettstedet lagres noen tekniske data om din internettforbindelse og nettleser. Disse data kan kategoriseres som følger:\n\nInformasjonskapsler (\"cookies\") i din nettleser\n\nTeknisk info på servere\n\nBrukerinformasjon i databaser\n\nInformasjonskapsler\n\nDette nettstedet bruker cookies/\"informasjonskapsler\" for å forbedre funksjonalitet og brukeropplevelse.\n\nVis mer\n\nEn informasjonskapsel er en mekanisme der din nettleser kan ta vare på informasjon den får fra nettsider, for så å sende disse tilbake til nettsidene igjen senere. Dette gjøres automatisk uten at brukeren trenger å tenke på det. Informasjonskapslene kan ha flere funksjoner, for eksempel å holde rede på innstillinger, hvilken bruker du er logget inn som, hva du har tilgang til, hjelp til å sørge for at du får tilsendt riktig innhold, sporing av annonsevisninger og annet. Informasjonskapsler gjør det mulig å holde rede på slike innstillinger og annet over tid, slik at informasjonen er lettere tilgjengelig ved gjentatte besøk til nettstedet. Informasjonskapslene brukes også til midlertidig håndtering av brukerspesifikk informasjon når man besøker forskjellige deler av samme nettsted. To eksempler fra de mange funksjonene nettstedet bruker informasjonskapsler for å vedlikeholde: Én informasjonskapsel brukes for å huske innstilling for lydstyrke på videoavspilleren, en annen brukes for å huske om du har krysset vekk denne boksen med informasjon, slik at du ikke trenger å se den igjen neste gang du besøker dette nettstedet fra samme nettleser som du bruker nå. Informasjonskapsler lagres automatisk av nettleseren din som små tekstfiler på din datamaskin. Du kan selv endre innstillinger for hvordan informasjonskapsler skal håndteres i din nettleser. Informasjonskapsler kan leveres av alle typer innhold på nettstedet, både tekstsider, bilder og annet. Informasjonskapslene sendes kun tilbake til det nettstedet du fikk dem fra, ikke til andre nettsteder. Mange nettsteder, dette inkludert, fungerer ikke som de skal dersom du ikke tillater bruk av informasjonskapsler. Dette nettstedet lagrer informasjonskapsler for å håndtere tre nivåer av funksjonalitet: Kritiske informasjonskapsler brukes til å holde rede på brukerinformasjon, tilgang, noen personlige innstillinger og annet. Uten disse fungerer ikke nettstedet som det skal. Analyse-informasjonskapsler brukes for å holde rede på trafikk på nettstedet, hvilke deler av det som er mest populært, hvilke deler som brukes mest og annet. Deler av disse er tredjepart informasjonskapsler levert av eksterne tjenesteleverandører. Informasjonskapsler for analytisk funksjon brukes for å forbedre nettstedet (som er under stadig utvikling), men disse er ikke kritiske for nettstedets funksjonalitet. Annonse-informasjonskapsler brukes av interne og tredjeparts annonsesystemer for å holde oversikt over og spore visninger av annonser. Det er lovpålagt krav om at denne informasjonen gjøres tilgjengelig for deg som bruker av nettsteder som benytter slike informasjonskapsler.\n\nTeknisk info\n\nNår du besøker et nettsted vil webserveren logge noe teknisk info som din IP-adresse, hvilken nettleser du bruker og tidspunktet for hver gang du forespør data fra serveren, altså når du klikker på en intern lenke og laster en ny nettside eller tilhørende data som skrifttyper, bilder, ulike script som kreves for at nettsiden skal fungere.\n\nDisse dataene spares bare en viss tidsperiode for å kunne utføre feilsøking og feilretting i systemene, og deles aldri med avisens ansatte eller tredjepart.\n\nBrukerinformasjon\n\nVi lagrer noe informasjon om deg som bruker. På dette nettstedet lagres ingen sensitiv informasjon, men enkel kontaktinformasjon som du gir fra deg når du oppretter en brukerkonto eller kjøper tjenester i nettavisen vil lagres i våre databaser. Dette er nødvendig for å kunne levere tjenestene til deg. Disse dataene slettes når du sletter din brukerkonto.\n\nHvem lagrer vi data om?\n\nVanlige besøkende/lesere:\n\nHvis du besøker dette nettstedet uten å ha registrert en brukerkonto eller abonnement, lagres følgende data om deg:\n\nVis mer\n\nNoe teknisk informasjon som IP-adresse og nettleser lagres i webserveren sine logger. Denne tekniske informasjonen spares i 180 dager, og er nødvendig for at tjenesten skal fungere og for å ivareta sikkerheten. Disse dataene utleveres aldri til hverken avisens ansatte eller tredjeparter.\n\nGoogle Analytics teller sidevisninger for å opprettholde en besøksstatistikk. Denne informasjonen er anonymisert og kan ikke brukes for å spore deg.\n\nEnkelte tredjepartstjenester som nedlastede skrifttyper og script kan logge din IP-adresse og annen informasjon på eksterne servere.\n\nEn informasjonskapsel settes for å identifisere deg som bruker mens du surfer på nettsidene. Denne slettes når du lukker nettleseren din, eller senest etter 360 minutter med inaktivitet.\n\nInnloggede brukere og abonnenter:\n\nHvis du velger å opprette en brukerkonto og/eller abonnement på nettavisen, vil også følgende informasjon lagres om deg:\n\nVis mer\n\nNavn, adresse og annen kontaktinformasjon du selv oppgir i registreringsprosessen. Disse data er lagret frem til du sletter din brukerkonto.\n\nInformasjon om abonnementet ditt, f.eks. når det ble kjøpt, hvordan det ble betalt, noen få sifre fra ditt kredittkort, abonnementets varighet og hvilket abonnement du har. Disse data lagres frem til brukerontoen slettes.\n\nKjøper du tilgang vha SMS Mikrobetaling, lagres informasjon om ditt mobilkjøp i 30 dager.\n\nEnkle data om hvilke artikler du har lest og hvor mye av artiklene du leser. Dette brukes til å kunne forbedre vårt innhold og slettes hvis du sletter din brukerkonto.\n\nNB: Etter at data er slettet vil de likevel kunne spares i inntil 180 dager i backuper. Backuper lagres med høy sikkerhet og begrenset tilgang, og er nødvendig for å kunne drive feilsøking og ivareta brukerenes og datasystemenet sikkerhet.\n\nTredjepartsaktører\n\nHer finner du informasjon om våre samarbeidspartnere:\n\nVis mer\n\nGoogle Vis mer Nye Troms benytter infrastruktur- og annonsetjenester fra Google. Du finner informasjon om Googles tjenester og hvordan du kan påvirke Google sin bruk av personopplysninger på: https://policies.google.com/technologies/partner-sites. Dersom du har en Google-konto, har du også mulighet til å endre personlige annonseinnstillinger på: https://myaccount.google.com. Du har også mulighet til å påvirke bruken av cookies i eksterne annonsenettverk ved å endre innstillinger på http://www.youronlinechoices.com. Mer informasjon: https://policies.google.com/technologies/partner-sites Administrer innstillinger: https://myaccount.google.com\n\nDine rettigheter:\n\nSom bruker av dette nettstedet kan du kontakte avisen for å få dine data utlevert og/eller slettet.\n\nHar du en brukerkonto/abonnement, kan du logge inn i din brukerprofil og laste ned dine lagrede data, samt slette din brukerkonto og tilhørende data når som helst.\n\nVis mer\n\nDu kan også slette alle lokale data i din nettleser. Fremgangsmåten for dette varierer mellom ulike nettlesere og enheter. Anbefaling: Ved å benytte deg av EU-tjenesten YourOnlineChoices.com kan du selv til en viss grad styre hvordan ulike annonseleverandører sporer deg, samt lese mange gode tips til hvordan du kan tilpasse hvilke annonser som vises. Åpne YourOnlineChoices.com i et nytt vindu. NB: Enkelte systemkritiske data som finnes i for eksempel webserverens logger vil ikke kunne slettes på forespørsel, men disse slettes automatisk etter kort tid iht informasjonen ovenfor.\n\nHvis du trykker AVVIS vil ingen informasjonskapsler lagres i din nettleser og ingen data om deg logges i våre databaser. Det betyr også at vi ikke kan vite om du har godkjent eller ikke, slik at du vil se denne advarselen på hver side du besøker. Teknisk informasjon (webserverlogger) vil likevel lagre din IP-adresse og nettleserinformasjon, men dise slettes fortløpende som beskrevet ovenfor.",
    "Kristoffer Brun om kaossesong: – Enormt krevende": "Kristoffer Brun om kaossesong: – Enormt krevende\n\nHan har rodd to forskjellige båttyper og enda flere kombinasjoner. Medaljegrossisten Kristoffer Brun (34) har hatt en tøff vei mot VM-semifinalen i roing fredag.\n\nVM-DUO: Kristoffer Brun og Oscar Helvig ror VM sammen i tsjekkiske Racice.\n\n22. september 2022\n\nAftenposten samarbeider med VG-sporten. Derfor får du som Aftenposten-leser også artikler og tjenester som er laget av VG.\n\nBrun opplevde en svært dramatisk avslutning av sitt mangeårige samarbeid med Are Strandli. Den norske lettvektdobbelen kantret under Tokyo-OL sist sommer. Etter 11 medaljer fra internasjonale mesterskap i klassen med vektbegrensninger, har bergenseren gått over i den åpne klassen.\n\nDet har vært trøblete for den teknisk begavede Brun. Opprinnelig ble han satt i den norske dobbeltfireren sammen med roerne som ikke lykkes sammen med Olaf Tufte i OL. Men Norges nye landslagssjef, Mark Emke, ga i juni opp denne båten.\n\nDermed ble en frustrert Brun satt på sidelinjen i stedet for å ro verdenscup.\n\nSå var det over i en utprøvingsfase i dobbeltsculler. Flere kombinasjoner ble testet. Det endte det med at Brun og Oskar Helvig dro i bil verdenscupfinalen i Sveits (på grunn av flystreiken). Der ble de nummer ni.\n\nDermed var det tilbake til Norge og et nytt båtskifte. Brun ble satt tilbake i dobbeltfireren under et høydeopphold på Høydalsvatnet rett under Galdhøpiggen. Men den nye dobbeltfireren lykkes heller ikke – endte nest sist under EM i august.\n\nNY SJEF: Mark Emke med den norske dobbeltfireren før VM. Fra venstre: Erik Solbakken, Martin Helseth, Erling Øyasæter og Jonas Juel.\n\nBrun forlot båten. Etter to kvalifiseringsløp i dobbeltsculler ble Kristoffer Brun til slutt tatt ut til VM sammen med Helvig. Da var det bare tre uker igjen til VM i Tsjekkia.\n\n– Når man ikke har et satt lag så er det enormt krevende å finne gode løsninger, sier Brun til VG i et intervju gjort før VM.\n\n– Kaos?\n\n– Om ikke kaos så har i hvert fall mye havnet opp på hver andre. Det er vanskelig å evaluere, svarer Brun.\n\n– Jeg forstår at det har vært tøft. Men vi måtte gjennom denne prosessen. Kristoffer Brun og Oscar Helvig fungerer godt sammen, mener Mark Emke.\n\nEtter ni sesonger med Johan Flodin som landslagssjef har Emke tatt over. 63-åringen fra Amsterdam har trent det nederlandske herrelandslaget i to perioder. Den siste endte med stor suksess. De to båttypene Brun har rodd denne sesongen – dobbeltfirer og dobbeltsculler – tok gull og sølv for Nederland i Tokyo-OL sist sommer.\n\nI Norge har oppstarten vært vanskeligere. Emke har hatt en viss suksess med Ask Tjøm og Lars Benske i lettvektsklassen, men torsdag endte medaljehåpet klart sist i semifinalen. Dobbeltfireren var også sjanseløs på å nå VM-finalen.\n\n– Det har tatt lang tid å finne ut av gruppen med scullerroere. Jeg håper vi har de rette kombinasjonene nå. Jeg trodde en periode at dobbeltfireren fungerte, men fant ut at det gjorde den ikke. Disse roerne har en historie og ikke alle går like godt sammen. Vi måtte forandre, forklarer Mark Emke.\n\nOL i 2024 er Bruns store mål. Det har ikke forandret seg i løpet av et vanskelig år.\n\n– Jeg var forberedt på at denne sesongen skulle være prøveår. Kanskje har det blitt litt mer kluss enn jeg hadde sett for meg. Men jeg tror når treneren og vi er blitt godt kjent, så ser vi hva som kan gi fart. Så håper jeg at vi kan jobbe videre sammen i denne kombinasjonen neste år. Men nå må vi være ferdige med utforskningsfasen. Vi må nærme oss å sette båtene, skape stabilitet og resultater, sier Kristoffer Brun.\n\nFredag kjemper også Kjetil Borch og dobbeltsculleren med Thea Helseth og Jenny Rørvik om plass i søndagens VM-finaler i Tsjekkia.",
    "Dette er lagene som kan snyte Norge for to Champions League-plasser": "Listen over lag som kan velte Champions League-drømmen er lang.\n\nAkkurat nå ligger Norge på 12. plass på Uefas rankingliste som avgjør hvor mange lag hver nasjon får med i de forskjellige europeiske turneringene.\n\n12. plass gir per dags dato ett lag direkte til Champions League-playoff og ett lag til 2. kvalikrunde i Champions League.\n\nNorges plassering etter inneværende europacup-sesong vil styre hvor mange lag Norge får i Europa i 2024/25-sesongen. Det er altså nummer én og to i Eliteserien 2023 som vil nyte godt av Norges rankingbyks.\n\nMolde og Bodø/Glimt er Norges gjenværende representanter i Europa. Disse to lagene har en formidabel oppgave foran seg: Å skaffe nok rankingpoeng til å holde et kobbel av jagende nasjoner bak Norge. Glimt er i pulje med PSV, Arsenal og FC Zürich. Molde møter Gent, Djurgården og Shamrock Rovers.\n\nSlik ser rankinglisten ut akkurat nå (hver seier gir Norge 0.500 poeng, uavgjort 0.250 poeng, tap 0 poeng):\n\n12. Norge (26.750)\n\n13. Tsjekkia (26.550)\n\n14. Sveits (26.425)\n\n15. Russland* (26.215)\n\n16. Ukraina (26.100)\n\n17. Kroatia (25.150)\n\n18. Hellas (24.725)\n\n19. Danmark (24.625)\n\nNasjonene fra 12. plass til 15. plass får to lag til Champions League-kvalik slik systemet er i dag. Uefa har varslet en omlegging og utvidelse av Champions League i 2024/25. Om dette påvirker tilgangslisten er uvisst, men det er gode muligheter for at dagens kvaliksystem vil bli videreført.\n\nKort fortalt må Molde og Bodø/Glimt prestere bedre i Europa enn Tsjekkia (Viktoria Plzen, Slavia Praha, Slovacko), Sveits (Basel, Zürich), Ukraina (Shakhtar, Dinamo Kyiv, Dnipro), Hellas (Olympiakos), Kroatia (Dinamo Zagreb) og Danmark (FC København, Midtjylland, Silkeborg).\n\nFor selv om egen suksess er vel og bra, er andres fiasko heller ikke å forakte.\n\n– Det er helt greit å ønske dem nedenom og hjem. Det synes jeg er helt innafor, sier TV 2-ekspert Erik Thorstvedt.\n\n– Om vi får to lag i kvaliken øker det sjansen kraftig for at norske lag skal klare å ta det siste steget. Det som betyr mest er at vi klarer å bryte Champions League-barrieren. Jeg føler norsk fotball har tatt store steg de siste årene, fortsetter Thorstvedt.\n\nBodø/Glimts to oppgjør mot Zürich kan vise seg å bli direkte avgjørende for hvor Norge havner på rankinglisten. Det positive for Norge er at en seier i Conference League eller Europaligaen teller, rankingmessig, like mye som en seier i Champions League.\n\nTsjekkia\n\nFor dem som håper på to norske lag i Champions League-kvalik passet det godt at Viktoria Plzen havnet i dødens pulje med Barcelona, Inter og Bayern. Slovacko (Conference League) havnet i en vanskelig pulje med Nice, Köln og Partizan, mens Slavia Praha (Conference League) har fått en langt mer overkommelig pulje med Cluj, Ballkani og Sivasspor.\n\nTUNG START: Viktoria Plzen fikk et brutalt møte med Robert Lewandowski og Champions League. Foto: PABLO MORANO\n\nSveits\n\nBodø/Glimts duell med Zürich blir svært viktig for norsk fotball. Basel (Conference League) vil trolig plukke mange rankingpoeng mot Pyunik, Slovan Bratislava og Zalgiris. Enkelt forklart må Glimt matche Zürich, mens Molde må matche Basel.\n\nUkraina\n\nShakhtar er Ukrainas eneste representant i Champions League. Gruppen med Leipzig, Real Madrid og Celtic er tøff, men ukrainerne fikk en pangstart borte mot Leipzig. Det er dårlig nytt for Norge, for sannsynligheten for at Shakhtar blir nummer tre eller bedre økte betraktelig. En tredjeplass i pulja gir en ny mulighet i Europaligaen, så Team Norge bør krysse fingrene for at ukrainerne havner sist i pulja. Dinamo Kyiv (Europaligaen) er i gruppe med Fenerbahce, AEK Larnaca og Rennes, mens Dnipro (Conference League) vil ha gode muligheter mot AZ, Vaduz og Apollon.\n\nI FYR OG FLAMME: Mykhaylo Mudryk sjokkerte RB Leipzig. Foto: ODD ANDERSEN\n\nHellas/Kroatia/Danmark\n\nOlympiakos (Europaligaen) og Dinamo Zagreb (Champions League) skal prestere over evne for å matche poengfangsten til de to norske lagene, selv om Glimts overmenn sjokkerte Chelsea i Zagreb. Da er det skumlere med Danmark, som har tre gjenværende representanter i Europa. FC København er i pulje med Dortmund, Sevilla og Manchester City. For Norges del bør det danske storlaget aller helst havne sist i denne puljen. Midtjylland (Europaligaen) skal måle krefter med Sturm Graz, Lazio og Feyenoord. Silkeborg (Conference League) får det sannsynligvis tøft mot West Ham, Anderlecht og Vikings overmenn FCSB.\n\nTyrkia (22.700) har også fire lag med i de europeiske turneringene og kan potensielt true Norges rankingposisjon.\n\n*Russiske lag får ikke delta i europeiske klubbturneringer",
    "Dette skjer i dag": "Dette skjer i dag\n\nDette er blant de ventede hendelsene fredag 23. september.",
    "Kun tre fikk 90 minutter i helgen": "Adam Lewis spilte hele kampen på venstrebacken da Newport County spilte 1-1 hjemme mot Carlisle. Poenget gjorde at waliserne klatret til 18. plass på tabellen.\n\nJames Balagizi og Vitezslav Jaros gikk glipp av kamper for sine utlånsklubber i helgen på grunn av at de er opptatt med landslagsspill. Balagizi med England U20 og Jaros med Tsjekkia U21.\n\nMax Woltman kom innpå som innbytter for Doncaster i det 87. minutt av 4-1-seieren over Crawley Town. Da var alle målene i kampen allerede gjort. Doncaster er med denne seieren oppe på 9.plass på tabellen, og ligger dermed bare poenget bak en playoff-plass.\n\nPaul Glatzel er ute med en hamstringskade, og var derfor ikke i Tranmere-troppen som vant 1-0 borte mot Walsall. Birkenhead-klubben ligger på 14. plass på tabellen.\n\nNational League North\n\nJack Bearne er tilbake i trening etter skade, men var ikke i troppen til Kidderminster Harriers, som slo Kettering Town 3-0 på bortebane. Bearne har ikke debutert for Kidderminster ennå som en følge av skaden.\n\n– Gutten ser skarp ut, og er desperat etter å spille, uttalte Harriers-manager Russ Penn om Bearne til klubbens nettside på fredag.\n\n– Han har vært i klubben i en måned nå, og stortrives her. Jeg tror vi får se veldig mye godt spill fra Jack denne sesongen. Vi må bare få ham i form først, la han til.\n\nFA Trophy\n\nMarcelo Pitaluga voktet buret for Macclesfield, som slo Widnes hele 5-1 og tok seg videre i cupturneringen FA Trophy.",
    "RBK-spilleren ute av landslagstroppen": "",
    "BA-sporten direkte": "21.02.20 13:56\n\nArtikkelen er over 2 år gammel",
    "Barcelona klinker til i Robert Lewandowskis gamle lekegrind": "Robert Lewandowski og Barcelona herjer i La Liga. Vi tror på en ny opptur mot polakkens gamle lagkamerater.\n\nBayern München - Barcelona\n\nOdds: 1.75 - 4.30 - 3.75\n\nKampstart tirsdag 13. september kl 21.00\n\nSpillestopp kl 20.59 Live odds etter kampstart\n\nAllianz Arena\n\nKampen vises på TV2 Sport Premium 2 og TV2 Play\n\nVi tror Barcelona vinner. Det spiller du på her til 3.75 i odds\n\nTo av de største klubbene i Europa braker sammen i Champions League tirsdag kveld når Bayern München tar i mot Barcelona i gruppe C.\n\nBayern München tok en viktig seier i første runde av gruppespillet når de slo Inter 2-0 på bortebane, mens Barcelona knuste stakkars Viktoria Plzen fra Tsjekkia 5-1 hjemme på Camp Nou.\n\nBayern München ble overraskende slått ut av Villareal i kvartfinalen av fjorårets turnering, men de har vunnet Champions League hele seks ganger tidligere, og siste gangen var i 2019/20 når de slo PSG 1-0 i finalen.\n\nStorlaget fra Tyskland er naturligvis også i år en av kandidatene som kan gå hele vien, og de fikk en perfekt start når de slo Inter 2-0 i Milano. Mål av Leroy Sane og et selvmål av Danilo D' Ambrosio var det som skilte lagene i det oppgjøret.\n\nI Bundesligaen har det lugget litt den siste tiden, og Bayern har ikke vunnet siden de slo Bochum 7-0 borte den 21. august.\n\nTre uavgjorte kamper mot Borussia Mönchengladbach(1-1 hjemme), Union Berlin(1-1 borte) og nå sist helg mot Stuttgart(2-2 hjemme), har nok skapt litt usikkerhet i det seiersvante mannskapet.\n\nDe ledet to ganger i hjemmekampen mot Stuttgart, men gjestene kom tilbake, og utligningen til 2-2 kom på straffespark etter 92 minutters spill. Serhou Guirassy var sikkerheten selv og hamret ballen inn bak Manuel Neuer.\n\nDet flyter ikke helt som vi er vant til at det gjør for Bayern München, og mot et noe usikkert tysk forsvar kan Robert Lewandowski og hans nye lekekamerater få en morsom kveld.\n\nDet er ca. 100 millioner kroner i eurojackpot-potten. Spillefrist tirsdag kl 19\n\nBarcelona ligner på seg selv igjen\n\nFor bare fjerde gangen i klubbens historie klarte ikke Barcelona å komme seg videre fra gruppespillet i fjorårets Champions League. Sist gang det skjedde var helt tilbake til sesongen 2000/01.\n\nDe vant hele turneringen siste gangen i 2014/15, og har siden det nådd kvartfinalen fire ganger, og semifinalen en gang(den berømte mot Liverpool i 2019).\n\nEtter noen turbulente sesonger med utskifting av både managere og spillere, virker det nå som de er på sporet av noe stort. Den tidligere storspilleren Xavi styrer skuta, og et imponerende overgangsvindu denne sommeren har gjort storlaget fra Catalonia konkurransedyktige igjen.\n\nSerieåpningen i La Liga var hjemme mot Rayo Vallecano, og endte skuffende nok 0-0. Etter det oppgjøret har det virkelig løsnet i målprotokollen. Fire strake seiere(tre av de på bortebane) og 15-1 i målforskjell begynner å ligne noe.\n\nI tillegg feide de som nevnt Viktoria Plzen av banen med 5-1 i Champions League. Det lukter scoringer av mannskapet til Xavi, mye takket være evighetsmaskinen Robert Lewandowski.\n\nHan har fått en glitrende start på tilværelsen i Spania, og står foreløpig med ni scoringer på seks kamper i den berømte drakten. Vi blir ikke overrasket om han scorer igjen på sin gamle hjemmebane.\n\nHar du lyst å spille Fantasy og vinne penger? Klikk her!\n\nGod odds på seier til Barcelona\n\nBayern München og Barcelona var i samme gruppe også i fjorårets Champions League. Den gangen endte det med knusende 3-0 til tyskerne både hjemme og borte. Årets Barcelona-utgave er av en helt annen kvalitet, og vi ser ikke for oss tysk utklassing tirsdag kveld.\n\nMannskapet til Julian Nagelsmann startet sesongen enormt imponerende, og sto med tre strake seiere og 15-1 i målforskjell etter de tre første kampene i Bundesligaen.\n\nSelv om de slo Inter 2-0 borte i Champions League, har det lugget litt i den hjemlige serien. Tre uavgjorte på rad grunnet ineffektivitet og sløvt forsvarsspill har satt en støkk i det seiersvante storlaget.\n\nNagelsmann roterte litt på laget i den siste kampen mot Stuttgart, der både Leroy Sane og Sadio Mane startet på benken. De kommer nok inn fra start mot Barcelona.\n\nOgså Xavi byttet litt på mannskapet i den siste kampen mot Cadiz. Ousmane Démbelé, Pedri og Robert Lewandowski startet på benken, og vi spår et fartsfylt oppgjør når begge lagene stiller med sin antatt beste startellever.\n\nDenne kampen kan selvfølgelig bikke begge veier, men Barcelona har vært i fyr og flamme den siste tiden og kommer til Tyskland fulle av selvtillit.\n\nRobert Lewandowski har funnet flyten, og med Raphinha og Dembélé på hver sin kant tror vi de kan få plass til å skape trøbbel for Bayern-forsvaret.\n\nI tillegg er oddsen for Barcelona-seier fine 3.75, og det er så fristende at vi går for det.\n\nVi tror Barcelona vinner. Det spiller du på her til 3.75 i odds\n\nAll oddsen på Bayern München-Barcelona finner du her",
    "Kalles håndballens svar på Erling Braut Haaland": "",
    "Kjempestart for Magnus Carlsen i Champions Chess-turnering": "Han innledet med seier over indiske Erigaisi Arjun med svarte brikker etter bare 26 trekk. I neste parti hadde han svart igjen mot Anish Giri, og det endte med remis etter 44 trekk.\n\nI sitt første parti med hvite brikker vant Carlsen over indiske Baskaran Adhiban. Det var et parti som sto og vippet helt til slutt. Carlsen så en stund til å være på vei mot tap, men han greide på imponerende vis å vende det i sin favør da begge spillere hadde lite tid igjen. Etter 53 trekk var Carlsen vinner.\n\nDagens siste motstander var vietnamesiske Le Quang Liem, og Carlsen skaffet seg raskt et avgjørende overtak med raskt og presist spill. Vietnameseren lot seg lure med på Carlsens tempo, og mestret det ikke. Etter 43 trekk var partiet over.\n\nMed 10 av 12 mulige poeng er Carlsen ett poeng foran fire spillere. Rameshbabu Praggnanandhaa vant sine tre første partier, men tapte det fjerde.\n\nDet er 16 deltakere. De åtte beste etter avsluttet grunnspill tar seg til kvartfinaler.\n\nPikant duell\n\nMandag spiller Carlsen mot David Navara (Tsjekkia), Hans Niemann (USA), Levon Aronian (USA) og indiske Praggnanandhaa.\n\nPartiet mot Niemann imøteses med spesiell interesse i sjakkverden. Carlsen trakk seg nylig fra Sinquefield Cup i USA etter et tap mot Niemann, og siden har det sirkulert hissige rykter om at bakgrunnen var juks fra amerikanerens side. Det er blitt en stor snakkis i sjakkmiljøet.\n\nSnakker ikke\n\nCarlsen har gitt beskjed om at han ikke vil gi intervjuer underveis i den pågående turneringen, som varer til 25. september. Han har ennå ikke uttalt seg offentlig om det som skjedde i USA.\n\nTV 2 ba om å få intervjue Niemann i sin sending etter at amerikaneren noterte tre seirer og ett tap første dag, men fikk ham ikke til mikrofonen.\n\n(©NTB)",
    "Ønsker EU et varig fiendskap til Russland og russere?": "Ifølge Financial Times vil EUs utenriksministere si opp visumavtalen med Russland når de møtes i Tsjekkia tirsdag. Det vil gjøre det vanskelig for russere å komme til Europa. Flere politikere har sagt at russerne bør få et signal om at de ikke er ønsket så lenge krigen pågår.\n\nMen utestengelsen kan sette varige spor.\n\nI politikken har det vært en rettesnor at man ikke retter baker for smed eller skjærer alle over en kam: Vanlige russere har ikke ansvar for Putins beslutninger. Men det blir de nå.\n\nAvisen har snakket med tre embetsmenn som deltar i forhandlingene. De opplyser at EUs utenriksministre vil si ja til å innstille avtalen når de møtes i Praha tirsdag og onsdag. Tsjekkia og Polen har stanset visumavtaler med Russland i kjølvannet av den russiske invasjonen av Ukraina i februar. De har siden bedt EU om å gjøre det samme. EU-kommisjonen har hittil sagt det kun er diskusjoner om saken. I februar besluttet EU-landene imidlertid at det ikke vil bli gitt visum til russiske regjeringspolitikere, embetsmenn, oligarker og andre mektige personer fra Russland. Dersom EU stanser 2007-avtalen vil det ramme den alminnelige russer i tillegg, og det vil gjøre det vanskelig for dem å dra inn i Schengen. Det er enda ikke besluttet om visumavtalen skal stanses helt eller om den skal begrense antallet visum som deles ut. EUs utenrikssjef Josep Borrell har vært tvilende til saken. – Jeg tror ikke at det vil hjelpe å bryte forholdet med den russiske sivilbefolkningen, sier han til den østerrikske TV-kanalen ÖRF.\n\nMotforestillinger finnes altså, men de får ikke gjennomslag, hvis man skal tro Financial Times. Hvem er det som vil at døren stenges? Det får vi ikke vite. EU er ikke kjent for transparens.\n\nVil Visegrad-landene gå med på en slik politikk? Her kan det være forskjeller mellom Polen og Ungarn.\n\nKrigen blir et skille\n\nKrig er militær konflikt, men det kan også bli noe mer. Det kan bli en varig front og isolasjon av Russland, der sanksjonspolitikken tvinger russerne i armene på et regime mange misliker. Da har man oppnådd det stikk motsatte av det man hevder man vil oppnå.\n\nHvis en slik fiendskap får satt seg kan det få geopolitiske konsekvenser. Ikke minst vil det drive Russland i armene på en anti-vestlig koalisjon. Putin har vært i Teheran som har inngått sikkerhetspakt med Kina. Ønsker Vesten at Iran får atomvåpen? EU som har dialog som fremste middel? Dette rimer ikke.\n\nZelenskjis antirussisk linje\n\nDet hører med til historien at Zelenskjis regjering har en lignende anti-russisk linje. Man vil rense russisk kultur ut av Ukraina.\n\nKyiv vil fjerne russiske og sovjetiske gatenavn ID: 17983021\n\nGater som er oppkalt etter russiske forfattere fra 1800-tallet – som Aleksandr Pusjkin, Lev Tolstoj, Anton Tsjekhov, Ivan Turgenev og Mihail Lermontov – har allerede fått nye navn. Samme skjebne venter tyskfødte Karl Marx og Friedrich Engels, som sto bak «Det kommunistiske manifest»; de politiske tenkerne fikk en rekke gater oppkalt etter seg i Sovjetunionen. Selv Mikhail Bulgakov, som ble født i Ukraina og ble en av de største sovjetiske forfatterne, ryker ut. I tillegg fjernes sovjetiske militære ledere fra andre verdenskrig og gatenavn som henviser til russiske byer som Moskva, Rostov og Magnitogorsk. Alle gatene skal i stedet får ukrainske navn, inkludert en som skal oppkalles etter «Heltene fra Azov-regimentet», som lenge kjempet mot den russiske overmakten i Mariupol. Alle de nye navnene er ikke klare ennå, men Klitsjko sier de planlagte endringene er viktige. – Det er et viktig skritt for å redusere den løgnaktige manipulasjonen og de russiske aggressorenes påvirkning og tolkning av vår historie. Folket skal være med på å velge noen av de nye navnene, og myndighetene har laget en egen app for dette. (NTB-DPA)\n\nAntagonisering\n\nEn slik anti-russisk politikk vil selvsagt antagonisere russisk-talende i Donbass og umuliggjøre reintegrering av Donbass i Ukraina, noe som er et uttalt mål for Kyiv.\n\nHvordan kan man tro man oppnår et mål hvis metodene og midlene gir stikk motsatt resultat? Dette er foruroligende, for fiendskap mellom folkene er noe annet enn fiendskap mellom ledere. Ledere kommer og går, men generasjoner blir. Mange russere har hatt kontakter til Vesten. Disse blir nå vanskelige å opprettholde. Man stenger russerne inne, slik Sovjet stengte dem inne under den kalde krigen. En absurd utvikling.\n\nRiver symboler\n\nMan river også symbolene på sovjetisk militærmakt som befridde Baltikum fra Nazi-Tyskland. Det ene undertrykkende regimet avløste det andre. Balterne fikk ikke sin frihet. Men da det skjedde i 1989 rørte man ikke monumentene over sovjetisk befrielse av hensyn til den store nabo og av hensyn til russiske mindretall.\n\nNå gjør man det. Et 80 meter høy søyle ble revet i Latvia nylig. Man sender et budskap til det russiske mindretallet om at man ikke bryr seg om hva de måtte føle og mediene glemmer å spørre over hvilken virkning den antirussiske politikken har på mindretallene.\n\nHer har man gitt en gavepakke til den sittende eller en fremtidig autokrat i Kreml: Se hvordan de behandler dere. Kom inn under mine beskyttende vinger.\n\nLatvia fjernet monument fra sovjettiden\n\nLatvia har revet et monument fra sovjettiden som følge av Russlands krigføring i Ukraina. Det skjer til protester fra den russiske minoriteten i landet. Det 79 meter høye betongmonumentet ble reist i hovedstaden Riga i 1985 til minne om seieren over Nazi-Tyskland i andre verdenskrig. Torsdag ble minnesmerket revet til store protester fra den russiske minoriteten i landet, som utgjør nærmere 30 prosent av Latvias befolkning. Landets nasjonalforsamling har vedtatt å fjerne alle sovjetiske statuer og minnesmerker i Latvia. Monumentet har lenge vært kontroversielt ettersom mange latviere anser slutten på andre verdenskrig som starten på en sovjetisk okkupasjon av Latvia. Flere demonstranter ble pågrepet i forbindelse med rivingen.\n\nKjøp Alf R. Jacobsens politiske bombe «Stalins svøpe: KGB, AP og kommunismens medløpere» her!",
    "Nå er han et skritt nærmere krigsforbryter-domstolen": "annonse\n\nannonse\n\nPutin vil kanskje aldri kunne reise i Europa igjen.\n\nDet vakte verdens avsky og fordømmelse da russiske soldater trakk seg ut av Kyiv oblast og etterlot seg død og fordervelse i form av fastbundne, torturerte og voldtatte lik, både strødd i gatene og dumpet i massegraver.\n\nSærlig stor oppmerksomhet fikk Kyiv-forstaden Butsja, som førte til at anklagene om krigsforbrytelser ble flere og mer høyrøstet – ikke bare fra Brussel og Washington, D.C., men også Norges egen Erna Solberg.\n\nannonse\n\nDen internasjonale straffedomstol har allerede innledet etterforskning, herunder bevisinnsamling og vitneopptak, med sikte på å få Russlands politiske og militære lederskap tiltalt og dømt for mulige krigsforbrytelser.\n\nLes også: – Russlands ledere må holdes ansvarlig for krigsforbrytelser\n\nNå synes byen Izium i nordøstlige Ukraina å ha blitt det nye Butsja. Etter at russiske soldater ble jaget hals over hode har ukrainerne påvist massegraver, og hevder at 99 prosent av de over 440 likene bærer preg av tortur, ifølge NTB.\n\nannonse\n\nBlir Izium Putins billett til krigsforbrytertiltale? Det vet vi ennå ikke, men avsløringen har i alle fall gitt Putin enda mer motstand i Europa. Tsjekkia, som for tiden har formannskapet i EU, krever nå opprettelse av en egen krigsforbryterdomstol.\n\n– I det 21. århundre er slike angrep på sivilbefolkningen ufattelig og avskyelig. Vi kan ikke overse det. Alle krigsforbrytelser må straffes. Jeg ber om at det raskt etableres en egen internasjonal spesialdomstol som kan straffeforfølge slike forbrytelser, skriver Tsjekkias utenriksminister Jan Lipavský på Twitter lørdag.\n\nSetter du pris på Resett? VIPPS 124526\n\nBANK 1503.94.12826SMS “Resett” (200,- en gang) eller SMS “Resett fast” (59,- pr. mnd.) til 2474 TEGN ABONNEMENT",
    "Otepää tildelt VM skiskyting i 2027": "Otepää ble av IBU-styret anbefalt som VM-vert framfor finske Kontiolahti, og delegatene fulgte oppfordringen.\n\nDet blir første gang Otepää arrangerer VM. Kontiolahti har arrangert VM flere ganger, sist i 2015.\n\nDe neste VM i skiskyting er i Oberhof, Tyskland i 2023, Nove Mesto, Tsjekkia i 2024 og Lenzerheide, Sveits i 2025.\n\nTidligere vedtok kongressen å forlenge utelukkelsen av Russlands og Belarus' skiskytterforbund inntil visse betingelser oppfylles, og styrets anbefaling ble fulgt også da delegatene besluttet at utøvere og ledere fra de to landene fortsatt ikke skal få delta i IBU-arrangerte konkurranser eller arrangementer.\n\nIBU-styret fikk fullmakt til å oppheve utelukkelsene dersom det finner at betingelsene oppfylles før neste kongress. Blant annet kreves det at RBU og BiFB skal ta avstand fra krigen i Ukraina og sørge for at ingen av deres utøvere eller ledere er direkte involvert i de russiske krigshandlingene.\n\nKongressen fortsetter lørdag med valg av nytt styre og teknisk komité.\n\n(©NTB)",
    "- Vil ikke skje igjen": "Sara Bejlek (16) fikk seg en opptur i US Open-kvalifiseringen mot Heather Watson, men det var ikke seieren som stjal overskriftene i ettertid.\n\nDet skyldes seiersbildene etter at Sara Beljeksetter hadde vunnet 2-1 i sett mot briten. Seansen startet normalt da 16-åringen takket motstanderen sin for kampen, men det sporet fort av da Beljek gikk bort til pappa Jaroslav Bejlek.\n\nPå videoen som gikk viralt på Twitter fikk man se 16-åringen bli klappet på rumpa av faren, som deretter kysset datteren på munnen. Beljek gikk deretter videre til treneren sin, som nærmest kopierte farens manøver, men det skal påpekes at han droppet kysset.\n\nDet fikk reaksjonene til å hagle og det ble stilt haugevis av spørsmål i Twitter-tråden.\n\nNå svarer Bejlek på reaksjonene:\n\n- Jeg så videoen. Det var en spontan reaksjon fra hele laget. Det kan sikkert virke ubehagelig for noen, men vi har allerede diskutert det med teamet. Det vil ikke skje igjen, forteller hun til iSport.\n\nI AKSJON: Sara Bejlek fra US Open-oppgjøret mot Liudmila Samsonova. Foto: IPA Vis mer\n\nHun fortsetter:\n\n- Han er faren min og vil alltid være det. Og jeg har kjent treneren min siden jeg var åtte år gammel. Hvis noe liknende hadde skjedd i Tsjekkia, ville ingen ville reagert. Men siden vi er i USA, kommenterer alle det. Som tidligere nevnt, har vi snakket sammen og det vil ikke skje igjen.\n\nDet er i hvert fall sikkert at det ikke kommer noen liknende scener fra US Open med det første. Tirsdag var eventyret over for Beljek etter nederlaget mot Liudmila Samsonova.",
    "Strømstøtte er ikke nok: Økt press i EU for makspris på gass": "Denne artikkelen er skrevet av Alf Ole Ask i Energi og Klima som er nettavisen til Norsk klimastiftelse.\n\n– Det holder ikke lenger å håndtere energikrisen med å kutte avgifter, sa den belgiske statsministeren Alexander De Croo i helgen til belgiske medier.\n\nHan gjorde det klart at tiden nå er inne for å sette en maksimumspris på gass på EU-nivå. Han varslet at han i de kommende uker vil ta initiativ overfor andre EU-land om dette.\n\n– Det må gjennomføres så raskt som mulig, sa han.\n\nKutt i gassprisen vil sende strømprisen ned. Det vil også hjelpe på strømprisen i Sør-Norge.\n\nI dag er det den dyreste gassen som setter prisen i markedet og som trekker strømprisen med seg opp til nivåer man aldri tidligere har sett. EU importerer store mengde LNG (flytende nedkjølt gass) som handles til priser på verdensmarkedet.\n\nNye rekorder\n\nPå gassbørsen TTF i Nederland ble gass fredag omsatt til 309 euro/MWh. Dette vil gi en strømpris på rundt åtte kroner for hver kWh medregnet kvoteprisen på 94 euro pr. tonn.\n\nFutures-prisene for gass viser at prisen vil ligge over 300 euro frem til sommeren 2023.\n\nDe Croo har uttalt tidligere at han ser for seg fem til ti tøffe vintere fremover med svært høye energipriser.\n\nFlere lufter samme tanker\n\nUtspillet fra den belgiske statsministeren kommer bare dager etter at den tyske økonomi- og klimaminister Robert Habeck tok til orde for å gripe inn i gass- og strømmarkedet.\n\nDet samme har den tyske finansminister Christian Lindner gjort i et intervju med Bild am Sonntag i helgen. Han mener det trengs reformer av det europeiske markedet på EU-nivå.\n\nLignende signaler har kommet fra Frankrike og fra Nederland. Men ingen har kommet med detaljerte innspill om hvordan dette skal organiseres, bortsett fra at det skal skje på EU-nivå.\n\nEU ministre innkalles?\n\nNyhetsbyrået Bloomberg skrev i helgen at Tsjekkia vurderer å innkalle EU-landenes energiministre til et ekstra møte snarest, på grunn av de skyhøye gassprisene. Tsjekkia har dette halvåret formannskapet i EUs ministerråd. Ifølge den tsjekkiske industriminister Jozef Sikela vil dette bli et møte som skal drøfte et pristak. Han ga ikke noen nærmere detaljer om hvordan han så for seg et slikt pristak.\n\nSikela sa at dersom en har et problem med energimarkedet på EU-nivå, er det naturlig at en finner en løsning på EU-nivå. Tsjekkia har erklært seg som tilhenger av makspris på gass.\n\nEUs stats- og regjeringssjefer skal møtes til uformelt møte i Praha i midten av oktober. Det er ventet at energipriser vil dominere dette møtet.\n\nErkjennelsen som brer seg i flere EU-land, er at det ikke er nok å kompensere de høye prisene eller sette ned avgiftene.\n\nDe Croo og andre er også opptatt av å se nærmere på energiselskapenes enorme profitt.\n\n–Alle må bidra, sa han.\n\nPå kommisjonens bord\n\nI juni overrasket EU-kommisjonens president Ursula von der Leyen mange med å komme med kritiske merknader til hvordan energimarkedet fungerer.\n\nI et møte med Europaparlamentet sa hun blant annet:\n\n–Markedssystemet fungerer ikke lenger. Vi må reformere det. Det må tilpasses de nye realitetene hvor fornybar energi dominerer, sa hun og viste til at Kommisjonen jobber med dette, men at det er en stor reform.\n\nHvilken tidsplan Kommisjonen har for en slik reform, har den ikke villet svare nærmere på. En talsmann for Kommisjonen viste til at Kommisjonen i forslaget til Repower EU, presentert i mai, har pekt på behovet for en markedsreform. Men hva dette skal bestå i, har de ikke gitt noen detaljer om.\n\nDet er mye som tyder på at økt politisk press gjør at EU-kommisjonen må forsere dette arbeidet.\n\nDrøftet mange ganger\n\nHelt siden gassprisen og dermed prisen på strøm startet å stige i fjor høst, har det vært en debatt i EU om å gripe inn i markedet. Dette har vært tema på energiministermøter, og det har dominert EU-toppmøter.\n\nI tillegg har EU-kommisjonen og Acer utredet spørsmålet og advarte mot å gripe inn i markedet.\n\nSå langt har det vist seg vanskelig å gjennomføre i praksis. En lang rekke land, deriblant Tyskland, har lenge vært skeptiske til å gripe inn i markedet.\n\nDet har vært Frankrike og Spania som over tid har ivret mest for dette. Men noe av presset avtok da Spania og Portugal fikk grønt lys fra EU om å innføre makspris på gass til elektrisitetsproduksjon. Grunnen var at disse to landene i liten grad er knyttet til EUs indre marked. Regulering av markedet i de to landene, ville ikke påvirke EUs indre marked i nevneverdig grad.\n\nMen etter at krigen i Ukraina bøt ut og Russland har stanset eller begrenset gasseksporten til nesten halvparten av EUs medlemsland, har spørsmålet fått en helt annen aktualitet. Og med utsiktene for prisrekorder vinteren igjennom, kommer dette spørsmålet nå opp med fornyet kraft.",
    "Ro-VM: Rørvik og Helseth på 4.-plass i B-finalen i dobbeltsculler": "© (NTB scanpix) Jenny Rørvik (t.v.) og Thea Helseth, begge fra Aalesunds Roklub under medietreffet for roerne på Årungen på Ås i forkant av VM i Tsjekkia. Foto: Håkon Mosvold Larsen / NTB.\n\nDuoen kom inn til 7.02,68 og var 5,18 sekunder bak vinnerne fra Ukraina. For Ukraina rodde Anastasia Kosjenkova og Diana Serebrianska.\n\nKristoffer Brun ble syk og måtte kaste inn håndkleet foran B-finalen i dobbeltsculler for menn, og det ble tøft for erstatteren Mathias Wie og makkeren Oscar Helvig. De endte sist i B-finalen på tiden 6.33,31. Det var nøayktig 14 sekunder opp til vinnerne fra USA. Det laget besto av Sorin Koszyk og Thomas Phiher.\n\nSiri Eva Kristiansen kom inn til 2.-plass i C-finalen i singleculler. Hun var 1,25 sekunder bak vinneren Kara Kohler fra USA.",
    "Støre invitert til europeisk toppmøte på budsjettdagen: – Svært spesielt hvis den norske regjeringssjefen ikke deltar, mener Venstre": "Artikkelen fortsetter under annonsen\n\n6. oktober legges endelig statsbudsjettet for 2023 frem.\n\nSelv om det er finansminister Trygve Slagsvold Vedum som står i sentrum på budsjettdagen, er tradisjonen at alle regjeringsmedlemmene deltar. I år kan det derimot hende at Norges viktigste politiske figur, statsminister Jonas Gahr Støre, befinner seg i Praha, Tsjekkia.\n\nStøre er nemlig invitert til et forum for statsledere i Europa, som vil bli avholdt 6.–7. oktober. Viktige spørsmål som krigen i Ukraina og energikrisen i Europa vil bli tatt opp under møtet, ifølge nyhetssiden Euractiv.\n\nDN har spurt Statsministerens kontor om Støre vil delta på møtet eller om han vil følge statsbudsjettet, og hvem som eventuelt vil reise i hans sted.\n\nKommunikasjonssjef Anne Kristin Hjukse svarer følgende i en epost:\n\nArtikkelen fortsetter under annonsen\n\n– Norge har fått en invitasjon, og vi vil vurdere hvordan regjeringen kan være representert på dette møtet.\n\n– Bør prioritere å delta\n\nVenstre er tydelig i sin sak: Med den alvorlige situasjonen i Europa, bør Støre prioritere å delta på det europeiske møtet.\n\n– Hvis han er bekymret for å motta kritikk i Stortinget for det, så vil vi i alle fall gi ham full ryggdekning for å delta på toppmøtet. Blir toppmøtet så viktig som det virker, med deltagelse fra regjeringssjefer fra hele Europa, vil det være svært spesielt hvis den norske regjeringssjefen ikke deltar, sier finanspolitisk talsperson og nestleder i Venstre, Sveinung Rotevatn til DN.\n\nLes også: Genial manøver setter press på Putin\n\nFredag var Europas energiministre samlet i Brussel for samtaler om tiltak for å dempe effekten av energikrisen. Her ble et generelt pristak på gass, som også innebærer et pristak på norsk gass, diskutert.\n\n– Det var rett og slett flaut på fredag da vi så Europas energiministre møttes for å diskutere vilkårene for Norges viktigste næring og Norge ikke var til stede. Dette var jo ikke regjeringens feil, for vi ikke er medlemmer, så når man først blir invitert, bør man benytte seg av muligheten å delta, sier Rotevatn.\n\n– Det er finansministerens dag\n\nIfølge Euractiv er totalt 44 europeiske land invitert. Formålet med forumet er, ifølge hjernen bak, den franske presidenten Emmanuel Macron, å skape en plattform for politisk dialog og samarbeid.\n\nMøter samtlige statsoverhoder til forumet, utenom statsminister Støre, mener Rotevatn dette vil være uheldig.\n\nArtikkelen fortsetter under annonsen\n\n– Det er selvfølgelig tradisjon for at statsministeren er i Stortinget når statsbudsjettet legges frem, men det er til sist finansministeren som legger budsjettet frem, det er hans dag. Vi håper Stortinget kan leve med at finansminister legger budsjett frem mens statsminister ivaretar våre interesser på europeisk nivå.\n\nLørdag skrev DN om hvordan norske diplomater i EU og Utenriksdepartementet er bekymret for Norges omdømme. Ambassadene kunne allerede i juli rapportere om at mange allerede ser på Norge som krigsprofitører.\n\n– Vi har allerede sett artikler i toneangivende europeiske aviser i The Economist og Financial Times der Norge blir kritisert for å sitte på utsiden og håve inn penger på krigen. Vi kan mene det er et urettferdig bilde, men det er i høyeste grad i vår interesse å korrigere det bildet. Blir møtet så viktig som det virker, så bør Norge være representert på høyeste nivå, mener jeg, sier Rotevatn. (Vilkår)Copyright Dagens Næringsliv AS og/eller våre leverandører. Vi vil gjerne at du deler våre saker ved bruk av lenke, som leder direkte til våre sider. Kopiering eller annen form for bruk av hele eller deler av innholdet, kan kun skje etter skriftlig tillatelse eller som tillatt ved lov. For ytterligere vilkår se her.",
    "Putins advarsel: Dette blir konsekvensene": "Det skapte overskrifter og bekymring i hele verden da den russiske presidenten Vladimir Putin gikk ut med en saftig advarsel til Europa på onsdag:\n\n– Vi kommer ikke til å forsyne noe som helst hvis det strider mot våre interesser, i dette tilfellet økonomiske. Ingen gass, ingen olje, ingen kull, ingen fyringsolje, ingenting, sa han under konferansen Eastern Economic Forum i Vladivostok.\n\nUttalelsen var et svar på EU-kommisjonens forslag om at EU-land skal sette en makspris på russisk gass, og nekte å betale mer enn denne.\n\nRasjonering i hele Europa\n\nOnsdag publiserte Nettavisen et intervju med den tyrkiske kraftanalytikeren Burak Tutar, som blant annet har 10 år bak seg på kraftbørsen i USA. Tutar bor i Norge med kone og barn, og lever av å selge sine kraftanalyser til store, multinasjonale selskaper.\n\nTutar advarte onsdag om at nordmenn ikke er klar over hvor stor sjansen er for en krevende vinter med strømrasjonering.\n\nLes her: Skrekkscenario kan gi strømrasjonering: – Vi må være heldige for å unngå det\n\nNå forklarer analytikeren at Europa allerede har jobbet med å fylle sine energilagre før vinteren, men at dette ikke er tilstrekkelig dersom russerne skrur igjen helt.\n\n– Europa har forberedt seg på vinteren. Alle er veldig fokusert på å fylle sine naturgasslagre. De har gjort en god jobb med dette i Frankrike, som nesten er fullt. Polen og Tsjekkia er helt fulle. Tysklands lagre er fulle innen slutten av september eller midten av oktober.\n\n– Men lagrene er bare første del. Russland har fortsatt noen ess igjen i ermet, sier han og skisserer tre mulig angrep fra Putin:\n\n– Det flyter fortsatt gass til Europa gjennom Ukraina. Det kan kuttes til null. Det flyter fortsatt gass til Sørøst-Europa. Det kan også kuttes til null, men det tror jeg ikke de vil, fordi Serbia og Ungarn er deres allierte i den regionen, men hvem vet. De sender fortsatt 20 bcm med LNG (en type naturgass, red.anm.) til Europa som kan kuttes til null.\n\n– Kutter de forsyningen til null, tror jeg du vil se skikkelig rasjonering. Da er ikke den gassen som er lagret tilstrekkelig til å møte hele etterspørselen.\n\n– Rasjonering i hele Europa?\n\n– Hele Europa, sett bort fra noen land, som Spania og Portugal, som i praksis er litt som en egen øy, og som i tillegg har mye LNG-kapasitet og mindre behov på vinteren på grunn av varmen. Men i land som Tyskland og Nederland vil man få store problemer.\n\nTutar har fra før av forklart at Norge blir avhengige av import av strøm i vinter, dersom det blir en kald og tørr vinter. Det kan føre til rasjonering dersom de landene vi må importere fra også mangler energi. Sjansen for en kald og tørr vinter er 25-30 prosent, ifølge Tutars modellering.\n\nI disse dager eksporterer Russland om lag 1/3-del av gassen som gikk til Europa på en vanlig dag i 2021. Før krigen stod Russland for omtrent 45 prosent av Europas gassimport.\n\nDet som taler i Europas favør her, mener Tutar, er at etterspørselen etter LNG i Kina har roet seg, slik at konkurransen med Europa på kjøpersiden ikke er like stor som den kunne vært.\n\nLes også: Putins gasspropp skremmer kraftmarkedet. Nå ber flere at staten stiller opp\n\nRussland må tross alt erstatte Europa med nye kjøpere for å strupe denne forsyningen, og LNG fra Russland til Europa, som sendes på cargo-skip, har gått som normalt siden krigen brøt ut. Disse er ikke inkludert i grafen over, som kun viser gass.\n\n– Startet gasskrigen lenge før invasjonen\n\nRusslands invasjon av Ukraina ble iverksatt 24. februar i år, etter flere måneder med troppeoppsamling ved den ukrainske grensa. Men Tutar mistenker at forberedelsene var synlige allerede før dette.\n\n– Det er nå, med rette, mye mistanke på europeiske side om at Russland har planlagt den ukrainske invasjonen siden første kvartal i 2021. Det kan du se det ved å ta en titt på gasslagrene i Tyskland. Russland begynte å dempe fyllingen av disse i april i fjor.\n\n\n\n\n\n– Tro det eller ei så er store deler av Tysklands gasslagre eid av russiske Gazprom. Tyskland solgte faktisk disse etter Krim-annekteringen i 2014. Det er veldig interessant. Etter invasjonen av Krim gir du ikke bare nøkkelen til huset ditt, men forsikringen på huset ditt, til russerne, fortsetter Tutar.\n\n– Når russerne samlet opp tropper rundt Ukraina så hadde de allerede holdt de europeiske gasslagrene lave i Tyskland.\n\nAnalytikeren sier han er skeptisk til de russiske forklaringene på hvorfor de har problemer med å forsyne Europa med den energien som fortsatt flyter fra øst til vest.\n\nLes også: Putin fnyser av EUs gassforslag\n\nNylig ble det stans på gassledningen Nord Stream 1 (mellom Russland og Tyskland, red.anm.) fra 30. august til 2. september på grunn av vedlikehold. Etter dette har det fortsatt vært stans, og russerne skylder på en oljelekkasje som må repareres av operatørene i Siemens. Siemens benekter at dette er nok til å stanse forsyningen.\n\nTutar påpeker at dette skjedde like etter at G7 og EU kunngjorde at de vil jobbe for at det settes et pristak på russisk gass, for å holde gassprisen nede.\n\n– Og det var årsaken, tror du?\n\n– Altså, en oljelekkasje i en kompressorstasjon? Jeg mener det er en tvilsom begrunnelse å gi for et system som har vært i drift uten stans i mange år.\n\n– Jeg har ikke mye teknisk ekspertise, men timingen på alle disse uhellene på kabelen virker veldig spesiell, avslutter han.\n\nMener folk må få opp øynene\n\nEnergipolitiker i Høyre, Bård Ludvig Thorheim, er klar på at strømprisen ville vært en helt annet dersom krigen ikke var et faktum, tross andre problemer i Europa.\n\n– At Tyskland stenger kjernekraft er selvsagt veldig uheldig. De har gjort seg avhengig av russisk gass gjennom 50 år nå. Samtidig har været gitt problemer for kjernekraften i Frankrike og for vannkraften andre steder. Vi kunne absorbert disse utfordringene hvis det ikke var for at markedet har blitt destabilisert av Russlands handlinger, sier han til Nettavisen.\n\nDet som kommer fram om Russlands vilje til å føre energikrig mot Europa er sammenlignbart med boka «Moskva kjenner ingen tårer» (1956) av Osvald Harjo, mener Thorheim.\n\nGunnar Stavrum: Norge må hjelpe Europa mot Russland uten å plyndre de norske strømkundene\n\nHarjo var en norsk motstandsmann under andre verdenskrig som havnet i en sovjetisk gulag. Han kom hjem til Norge og fortalte i boka om umenneskelige opplevelser gjennom 10 års fangenskap i Sovjetunionen, og hvordan det var å bli beskyldt for løgn av venstreorienterte etter sin hjemkomst i 1955. Thorheim drar en sammenligning:\n\n– Da boka kom ut gikk det opp for et samlet politisk Norge at maktregimet i Russland opptrer som en kynisk stormakt, som enkelte hadde fornektet. Jeg håper vi får et Moskva kjenner ingen tårer-øyeblikk i Norge nå, for det har tatt for lang tid for enkelte å erkjenne Russlands rolle i strømkrisen.\n\n\n\n\n\nBilde med tillatelse fra Oslo Museum.\n\n– Det var gode grunner til å stole på russisk gassleveranse, siden de har vært pålitelige overfor Tyskland i mange år, men geopolitikk har rang over alt annet. Russlands mål er å legitimere sin maktbruk gjennom å vinne krigen i Ukraina og de er villige til å bruke alle slags midler, som å skade seg selv økonomisk, for å oppnå dette målet, fortsetter Thorheim.\n\nLes også: EU-toppen: - Disse fem forslagene kan løse energikrisen\n\n– Vi må ha dette i bakhodet og være klar over at ting kan bli enda verre. Det kommer an på været i vinter, som Tutar sier, men det ligger noen alvorlige scenarioer for energisikkerhet her, avslutter han.",
    "Jan har ansatt 70 ungdommer: – Bare fem av dem holdt mål": "22.09.22 12:00\n\nRestauratør Jan Klimicek fra Vollen i Asker kaster seg inn i lokalpolitikken. – Jeg vil jobbe med de unge i Asker, sier Klimicek. Hvis vi ikke tar tak i de bortskjemte ungdommene, kommer Norge til å gå til helvete!"
}