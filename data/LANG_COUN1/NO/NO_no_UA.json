{
    "Hellestveit advarer Norge i ny bok om Ukraina-krigen": "Forfatteren av bøker om krigene i Syria og Jemen tar i boken «Dårlig nytt fra Østfronten» et oppgjør med svart-hvitt-bildene som tegnes av krigen i Ukraina og påpeker hvordan den vil forandre Europa til det ugjenkjennelige.\n\nAnnonse\n\nTips oss: Har du tips eller innspill til denne eller andre saker? Send oss en e-post på: [email protected] eller ta direkte kontakt med en av journalistene.\n\nGjennom 22 teser forsøker Hellestveit å forklare bakgrunnen for krigen og hvilke geopolitiske følger den får, ikke minst for Norge og vårt forhold til omverdenen, først og fremst til Russland og EU.\n\n– Jeg håper å kunne gi folk et litt større bilde av krigen og den økonomiske motkrigen mot Russland, sier Hellestveit til NTB.\n\nBrudd på FN-pakten\n\nHellestveit etterlater ingen tvil om at Russlands invasjon av Ukraina var et klart brudd på FN-pakten, men mener samtidig at Vesten møter seg selv i døra.\n\nDa USAs daværende president Bill Clinton i 1999 besluttet å bombe serbiske styrker ut av Kosovo-provinsen, var også det et brudd på FN-pakten. Det samme var USAs invasjon av Irak i 2003, påpeker hun.\n\nLes også: Norske veteraner på donortur i Ukraina\n\nPresident Vladimir Putin har gjentatte ganger vist til dette og hevder at det var USA som med disse krigshandlingene skapte en folkerettslig presedens. Vestlige lands tilnærming til maktbruk og folkerett oppfattes av Russland som dobbeltmoral, konstaterer Hellestveit.\n\nSvartehavets stormakt\n\nEt av Russlands hovedmål i Ukraina er å sikre seg en landbro til Krim-halvøya og konsolidere sin rolle som Svartehavets stormakt, tror Hellestveit.\n\nAzovhavet er utløpet fra vannveiene som binder sammen Russland gjennom elvene Volga og Don og via Kertsjstredet får Russland også adgang til Svartehavet. Stormaktene ruster opp maritimt og havene knytter verdensøkonomien sammen.\n\n– Skulle Svartehavet blir en Nato-sjø, slik Østersjøen er i ferd med å bli etter Sveriges og Finlands medlemskap i Nato, vil alle russiske militære vannruter mot vest ende i nord, i Barentshavet. Russlands maritime kapasiteter vil dermed i større grad bli konsentrert i nord, i Norges nærområder, påpeker Hellestveit.\n\nSkulle Russland tape krigen i Ukraina, vil trolig Kinas militære nærvær tilta i våre nærområder til støtte for Russland, frykter hun.\n\nLes også: EU-presidenten mener Russland må fjernes fra FNs sikkerhetsråd\n\n– Kan koste oss dyrt\n\n– Fortellingen om ukrainernes heltemodige kamp mot russiske invasjonsstyrker mobiliserer i så stor grad at det har vært enkelt for politikere i land som Norge å slå en strek over etterkrigstidens prinsipp om ikke å sende våpen til land i krig, konstaterer Hellestveit.\n\nNorsk sokkel i Barentshavet, der oljen og gassen befinner seg, er ikke suverent norsk territorium og dekket av maktforbudet i FN-pakten. Et fremoverlent og militarisert Russland kan gi Norge betydelige utfordringer, noe norske politikere er uforberedt på, mener hun.\n\n– Dersom Norge legger seg på et hardt sanksjonsregime, kan russerne se det som en utmerket anledning til sakte, men nærmest umerkelig å heve spenningene i Norges nærområder. Det kan koste oss dyrt, skriver Hellestveit, som minner om at Norge har inngått en rekke avtaler med Moskva om forvaltning og utnyttelse av fiske- og energiressurser.\n\nSiden 1945 har norske militære deltatt i over 100 operasjoner i utlandet. Ingen har dreid seg om forsvar av landet. Norge har et forsvar på lavbluss som på ingen måte er skodd for ruskeværet vi har i vente. Vi har valgt den billigste løsningen og satser på amerikansk hjelp om det verste skulle skje. Men amerikanerne er på vei bort fra Europa og konsentrerer seg nå om Kina og utviklingen i Asia, påpeker hun.\n\nStørre avstand mellom Oslo og Brussel\n\nEU er samtidig i ferd med å bli en sterk utenriks- og sikkerhetspolitisk aktør, noe som vil styrke unionens innflytelse i Nato. Norge risikerer å havne i skvis, ikke som følge av beslutninger tatt i Oslo, men i Brussel, mener Hellestveit.\n\nHun tror ikke EU-medlemskap vil løse de problemene Norge står overfor.\n\n– EUs utenriks- og sikkerhetspolitikk vil de neste årene trolig underkastes stadig tydeligere geopolitisk interessepolitikk, som vil gå ut på å beskytte EU og fremme EUs interesser, koste hva det koste vil. Avstanden mellom Brussel og Oslo vil trolig bli stadig større, tror hun.\n\nLes også: Zelenskyj ber russiske soldater legge ned våpnene\n\n– Risikoen ved å stå utenfor EU vil bli mye høyere, men det samme vil prisen for å gå inn i EU, sier Hellestveit, som etterlyser en bred diskusjon om veivalg som følge av Ukraina-krigen. Om det i dag er klima for å ta denne diskusjonen, tviler hun på.\n\n– Men det norske demokratiet er robust nok til å tåle den, sier hun.\n\nTjener på krigen\n\nRussland er sammen med Saudi-Arabia verdens nest største oljeprodusent og de to landene samarbeider om oljeprisen. Russland har også verdens største gassreserver og er stor eksportør av mat og trevirke.\n\nMens USA er selvforsynt og Kina sikres fra Russland har Europa gått i fella og bringes nå sakte i knestående, mener Hellestveit, som minner om at 75 prosent av verdens land ikke har sluttet opp om sanksjonene mot Russland.\n\nFor energieksportøren Norge har krigen i Ukraina, som har resultert i høy oljepris, gitt store inntekter. Det samme har sanksjonene mot Russland, som Kreml har svart på ved å redusere gassleveransene til Europa.\n\nVenter kritikk\n\nNorge må som følge av sin beliggenhet og grense mot Russland ha et annet forhold til Kreml enn våre naboer i Norden og resten av Europa, noe som vil bli svært krevende å forsvare overfor våre allierte, konstaterer Hellestveit.\n\n– Ingen ønsker å fremstå eller fremstilles som svikere av fellesskapet i en tid som vår, og mange vegrer seg for å ta eller stå i debatten, der spørsmål om ens lojalitet eller «funksjon som talerør for fremmed makt» lett dukker opp, skriver hun.\n\nHellestveit regner med at hun vil høste kritikk fra enkelte hold, men det tar hun lett på.\n\n– Dette har jeg vært med på mange ganger før, og det er akkurat de samme mekanismene her som jeg kjenner til fra andre kriger og konflikter. En del mennesker er så tett knyttet til en av de krigførende partene at de ikke aksepterer verdens beskaffenhet, sier Hellestveit.\n\n– Men jeg tåler litt juling, ler hun.\n\nLes også: EU jobber med plan for russere på flukt",
    "Ukraina-krigen kan gå mot en ny fase": "Tirsdag avsluttes folkeavstemningene i de russiskokkuperte delene av de ukrainske fylkene Donetsk, Kherson, Luhansk og Zaporizjzja. Det ventes at resultatet som offentliggjøres vil vise et klart flertall for at fylkene annekteres av Russland.\n\nEn rekke land, deriblant USA, EU og Norge, har gjort det klart at de ikke vil anerkjenne slike folkeavstemninger.\n\nStore deler av Donetsk og Luhansk har siden vinteren og våren 2014 vært kontrollert av separatister med sterk støtte fra Russland. Disse har opprettet to «folkerepublikker» som ikke er internasjonalt anerkjent. Internasjonalt regnes fortsatt disse fylkene i sin helhet som del av Ukraina.\n\nI 2014 valgte Russland også å innta og annektere Krim-halvøya. Landet regner nå dette som en del av Russland, noe som heller ikke er internasjonalt anerkjent.\n\nDen danske russlandforskeren Flemming Splidsboel har skrevet om sin vurdering av Russlands løp videre i en Twittertråd søndag:\n\n– Den russiske statsdumaen vil behandle spørsmålet om innlemmelsen av de fire fylkene i Russland 28. september. Det vil bli et ja, skriver han.\n\n[ Medier: Ukrainske menn i okkuperte områder beordres til å kjempe for Russland ]\n\nAvslutter «spesialoperasjon»?\n\nDeretter skal Russlands president Vladimir Putin trolig tale for å feire innlemmelsen av de nye fylkene, skriver Splidsboel, som er seniorforsker ved Dansk institutt for internasjonale studier (Diis).\n\n– Jeg kan se et scenario hvor han erklærer første fase av krigen for avsluttet. Kanskje vil han likevel kunngjøre at «den spesielle militæroperasjonen» er overstått. At den var en suksess. Neste fase vil være «beskyttelsen» av russisk territorium på grensen til Ukraina. Russland vil hevde at det er ukrainske tropper på russisk territorium. Mobiliseringen kan da fortsatt være gjeldende, skriver han.\n\nI sin tale forrige onsdag kunngjorde Putin delvis mobilisering av russiske reservister. I tillegg kom han med trusler mot Vesten om eskalering av krigen.\n\n– Jeg bløffer ikke, sa den russiske presidenten.\n\n[ Timer etter at Vladimir rømte til Norge, kom politiet på døra hjemme i Russland ]\n\nFlere virkemidler\n\nRusslands atomvåpendoktrine tilsier at slike våpen først skal brukes når landets eksistens er truet. Dersom landet velger å annektere de okkuperte områdene i Ukraina, slik man gjorde med Krim i 2014, vil de imidlertid regnes som russisk territorium på lik linje med Moskva og Sibir.\n\nHvordan kan Vesten respondere dersom Putin truer med å bruke atomvåpen for å forsvare «russisk territorium»?\n\nVestlige ledere har flere muligheter til disposisjon, skriver nyhetsbyrået AP. De kan fortsette å sanksjonere, gjøre Russland enda mer internasjonalt isolert, og sende flere våpen til Ukraina. USA og EU har begge bekreftet at nye sanksjoner er på vei.\n\n[ Kommentar: Når faller Donald og Vladimir? ]\n\nSkepsis mot nye sanksjoner\n\nMen vil Europas ledere akseptere at det strammes inn enda mer mot Russland fram mot vinteren, som allerede ventes å bli uvanlig hard med lite tilgang til russisk energi? Høye strøm- og gasspriser og høy inflasjon har skapt store problemer for europeiske økonomier.\n\nUngarn har ledet an motstanden mot nye sanksjoner, men er langt fra alene. Forrige runde med sanksjoner ble kunngjort 4. mai, men det tok fire uker før man var enige. Den gangen var det olje som var det store stridstemaet.\n\nDet finnes heller ingen tegn til at USA eller Nato kommer til å svare på Putins trusler om å bruke atomvåpen med samme mynt, skriver AP.\n\nSkremselsvåpen\n\nSelv dersom Russland skulle finne på å bruke atomvåpen, har USAs president Joe Biden og andre pekt på at det finnes en skala for hvordan Vesten kan svare – uten å bruke atomvåpen selv.\n\n– Hva de gjør er det som bestemmer hvordan vi vil svare, sa Biden i et intervju på aktualitetsprogrammet 60 Minutes nylig.\n\nEn mulighet er at Russland bruker et mindre atomvåpen for å skremme unna Ukraina og landets støttespillere. Tidligere visegeneralsekretær i Nato og viseutenriksminister i USA, Rose Gottemoeller, mener Vesten i så fall neppe vil svare med atomvåpen, skriver AP.\n\nDet er vanskelig å se for seg at Putin angriper USA eller Nato-land med atomvåpen – det vil være det reneste selvmord, mener Gottemoeller, som hadde ansvar for avrustning mens hun var viseutenriksminister.\n\n[ Ukraina angriper de russisk-okkuperte områdene hvor det holdes folkeavstemninger ]\n\nNy fordømmelse\n\nIstedenfor kan Russland tenkes å bruke et atomvåpen over Svartehavet, eller mot et militært mål i Ukraina, i håp om å legge press på Ukraina og Vesten. Et slikt angrep vil føre til mer assistanse til Ukraina, samt en enorm fordømmelse i verdenssamfunnet. Også land som Kina og India, som hittil ikke har brutt med Russland, vil i så fall måtte reagere.\n\n– Kina og India og andre som ikke har fordømt Russland tydelig vil i så fall måtte stå fram. Det siste de ønsker er at man skaper en presedens for å bruke atomvåpen, sier emeritusprofessor Lawrence Freedman på King's College London til AP.\n\nHan mener det er lett å drive seg selv til panikk av Putins retorikk.\n\n– Det er best å anerkjenne at han har en mening ved det: Å stanse Vesten fra å gå inn direkte i Ukraina-krigen. Om man skal bruke atomvåpen mot Vesten, må man regne med at det er fare for at det kommer atomvåpen i retur, sier Freedman.\n\nAmerikanske advarsler\n\nUSA har vært tydelig på at det kommer et meget bestemt svar hvis Russland bruker atomvåpen i Ukraina. Blant annet i private kanaler direkte til den russiske ledelsen har de advart om «katastrofale konsekvenser» for Russland.\n\n– De må stanse den åpne praten om atomvåpen, sa landets utenriksminister Antony Blinken til CBC News på sidelinjen av FNs hovedforsamling søndag.\n\n– Det er veldig viktig at Moskva hører fra oss og vet at konsekvensene vil bli forferdelige. Og det har vi gjort svært klart, sa han, og fortsatte:\n\n– Enhver bruk av atomvåpen vil ha katastrofale konsekvenser for landet som bruker dem, naturligvis, men også for mange andre.\n\nUSAs nasjonale sikkerhetsrådgiver Jake Sullivan sa i et separat intervju søndag at USA har advart Russland på «svært høyt nivå» om at atomvåpenbruk vil ha «katastrofale konsekvenser».\n\n[ USA med kraftig atomadvarsel til Russland ]\n\nHold deg oppdatert. Få daglig nyhetsbrev fra Dagsavisen",
    "John Pilgers advarsel om Ukraina i 2014": "I en artikkel den 13. mai 2014 i The Guardian, gjengitt her, advarte John Pilger om at «USA truer med å ta verden til krig» over Ukraina, ord som har fått ny betydning.\n\nConsortium News, 24. September, 2022.\n\nAv John Pilger. Tirsdag 13. Mai 2014 15.30 EDT\n\nHvorfor tolererer vi trusselen om en ny verdenskrig i vårt navn? Hvorfor tillater vi løgner som rettferdiggjør denne risikoen? Omfanget av vår indoktrinering, skrev Harold Pinter, er en «strålende, til og med vittig, svært vellykket handling av hypnose», som om sannheten «aldri skjedde – selv mens det skjedde».\n\nHvert år publiserer den amerikanske historikeren William Blum sin «oppdaterte oppsummering av historien om amerikansk utenrikspolitikk» som viser at USA siden 1945 har forsøkt å styrte mer enn 50 regjeringer, mange av dem demokratisk valgt; blandet seg grovt inn i valg i 30 land; bombet sivilbefolkningen i 30 land; brukt kjemiske og biologiske våpen; og forsøkt å myrde utenlandske ledere.\n\nI mange tilfeller har Storbritannia vært en samarbeidspartner. Graden av menneskelig lidelse, enn si kriminalitet, er lite anerkjent i vesten, til tross for tilstedeværelsen av verdens mest avanserte kommunikasjoner og nominelt mest frie journalistikk. At de mest tallrike ofrene for terrorisme – «vår» terrorisme – er muslimer, kan ikke sies. Den ekstreme jihadismen, som førte til 9/11, ble næret som et våpen i angloamerikansk politikk (Operation Cyclone in Afghanistan) er undertrykt. I april bemerket det amerikanske utenriksdepartementet at etter NATOs kampanje i 2011 har «Libya blitt en trygg havn for terrorister».\n\nNavnet på «vår» fiende har endret seg gjennom årene, fra kommunisme til islamisme, men generelt er det ethvert samfunn uavhengig av vestlig makt og som okkuperer strategisk nyttig eller ressursrikt territorium, eller bare tilbyr et alternativ til amerikansk dominans.\n\nLederne av disse obstruktive nasjonene blir vanligvis brutalt skjøvet til side, som demokratene Muhammad Mossedeq i Iran, Jacobo Arbenz i Guatemala og Salvador Allende i Chile, eller de blir myrdet som Patrice Lumumba i Den demokratiske republikken Kongo. Alle blir utsatt for en vestlig mediekampanje av hets – tenk Fidel Castro, Hugo Chávez, nå Vladimir Putin.\n\n«Hvis Putin kan provoseres til å komme dem til unnsetning, vil hans forhåndsbestemte ‘paria’-rolle rettferdiggjøre en NATO-styrt geriljakrig som sannsynligvis vil smitte over på Russland selv.»\n\nWashingtons rolle i Ukraina er bare annerledes i sine implikasjoner for resten av oss. For første gang siden Reagan-årene truer USA med å ta verden til krig. Med Øst-Europa og Balkan nå militære utposter av NATO, blir den siste «bufferstaten» som grenser til Russland – Ukraina – revet fra hverandre av fascistiske krefter sluppet løs av USA og EU. Vi i vest støtter nå nynazister i et land der ukrainske nazister støttet Hitler.\n\nEtter å ha vært hjernen bak kuppet i februar, mot den demo-kratisk valgte regjeringen i Kiev, mislyktes Washingtons planlagte beslagleggelse av Russlands historiske, legitime, isfrie marine-base på Krim. Russerne forsvarte seg, slik de har gjort mot enhver trussel og invasjon fra vest i nesten et århundre.\n\nMen NATOs militære omringning har akselerert, sammen med USA-orkestrerte angrep på etniske russere i Ukraina. Hvis Putin kan provoseres til å komme dem til unnsetning, vil hans forhåndsbestemte «paria»-rolle rettferdiggjøre en NATO-styrt geriljakrig som sannsynligvis vil smitte over på Russland selv.\n\nI stedet har Putin forvirret krigspartiet ved å søke en innordning med Washington og EU, ved å trekke russiske tropper ut av den ukrainske grensa og oppfordre etniske russere i Øst-Ukraina til å forlate helgens provoserende folkeavstemming.\n\nDisse russisktalende og tospråklige menneskene – en tredjedel av Ukrainas befolkning – har lenge søkt en demokratisk føderasjon som gjenspeiler landets etniske mangfold og er både autonom i forhold til Kiev og uavhengig av Moskva. De fleste er verken «separatister» eller «opprørere», som vestlige medier kaller dem, men borgere som ønsker å leve trygt i hjemlandet sitt.\n\nI likhet med ruinene av Irak og Afghanistan har Ukraina blitt omgjort til et CIA-tivoli – drevet personlig av CIA-direktør John Brennan i Kiev, med dusinvis av «spesialenheter» fra CIA og FBI som setter opp en «sikkerhetsstruktur» som overvåker brutale angrep på de som motsatte seg kuppet i februar. Se videoene, les øyenvitnerapportene fra massakren i Odessa denne måneden. Bussede fascistiske bøller brente fagforeningshovedkvarteret og drepte 41 mennesker fanget inne. Se på politiet som står ved siden av.\n\nTwittermelding: John Pilger!\n\nEn lege beskrev forsøket på å redde folk, «men jeg ble stoppet av pro-ukrainske nazi-radikalere. En av dem dyttet meg frekt bort, og lovet at snart skal jeg og andre jøder i Odessa møte samme skjebne. Det som skjedde i går fant ikke engang sted under den fascistiske okkupasjonen i min by under andre verdenskrig. Jeg lurer på hvorfor hele verden tier. [se fotnote]\n\nRussisktalende ukrainere kjemper for å overleve. Da Putin kunngjorde tilbaketrekkingen av russiske tropper fra grensa, skrøyt Kiev-juntaens forsvarsminister Andriy Parubiy – en av grunnleggerne av det fascistiske Svoboda-partiet – av at angrep på «opprørere» ville fortsette. I orwellsk stil har propagandaen i vest snudd dette til at Moskva «prøver å orkestrere konflikt og provokasjon», ifølge William Hague. Hans kynisme matches av Obamas groteske gratulasjoner til kuppjuntaen med dens «bemerkelsesverdige tilbakeholdenhet» etter Odessa-massakren. Juntaen, sier Obama, er «behørig valgt». Som Henry Kissinger en gang sa: «Det er ikke et spørsmål om hva som er sant som teller, men hva som oppfattes som sant.»\n\nI amerikanske medier har grusomheten i Odessa blitt nedtonet som «grumsete» og en «tragedie» der «nasjonalister» (nynazister) angrep «separatister» (folk som samlet underskrifter for en folkeavstemning om et føderalt Ukraina). Rupert Murdochs Wall Street Journal fordømte ofrene – «Dødelig Ukraina-brann sannsynligvis utløst av opprørere, sier regjeringen». Propagandaen i Tyskland har vært pur kald krig, der Frankfurter Allgemeine Zeitung advarer sine lesere om Russlands «ikke-erklærte krig». For tyskerne er det en gripende ironi at Putin er den eneste lederen som fordømmer fascismens fremvekst i Europa i det 21. århundre.\n\nEn populær truisme er at «verden forandret seg» etter 9/11. Men hva har endret seg? Ifølge den store varsleren Daniel Ellsberg har det funnet sted et stille kupp i Washington, og den voldsomme militarismen regjerer nå. Pentagon driver i dag «spesial-operasjoner» – hemmelige kriger – i 124 land. Hjemme er økende fattigdom og tap av frihet den historiske konsekvensen av en evigvarende krigsstat. Legg til risikoen for atomkrig, og spørsmålet er: hvorfor tolererer vi dette?\n\nFOTNOTE: The Guardian festet følgende fotnote til Pilgers historie, som Pilger sier antyder «at et sitat av et vitne til Odessa-grusomheten er ubekreftet. Dette dukket bare opp i den siste utgaven. Faktisk kom ikke sitatet fra en Facebook-oppføring, men fra en Voice of America-kringkasting og ble verifisert. Dette er The Guardians fotnote: «Følgende fotnote ble lagt til 16. mai 2014: Sitatet fra en lege som sier han ble ‘stoppet av pro-ukrainske naziradikalere’ var fra en konto på en Facebook-side som senere er fjernet.»\n\nJohn Pilger har to ganger vunnet Storbritannias høyeste pris for journalistikk og har vært International Reporter of the Year, News Reporter of the Year og Descriptive Writer of the Year. Han har laget 61 dokumentarfilmer og har vunnet en Emmy, en BAFTA og Royal Television Society-prisen. Hans ‘Kambodsja Year Zero’ er kåret til en av de ti viktigste filmene i det 20. århundre. Han kan kontaktes på www.johnpilger.com\n\nJohn Pilger’s 2014 Warning About Ukraine – Consortium News\n\nOversatt for Steigan.no av Hans Snøfjell\n\nLes også en av våre mange kommentarer fra 2014: Det er ennå mulig å hindre krigen",
    "Zelenskyj: – Ukraina har mottatt Nasams": "Ukraina skal allerede ha mottatt de to Nasams-batteriene som ble donert av USA i samarbeid med Norge i starten av juli.\n\nDet opplyste president Volodymyr Zelenskyj i et intervju i programmet «Face the nation» som ble sendt på amerikanske CBS søndag.\n\nHer trekker han fram de tre viktigste våpenbidragene Ukraina har fått eller har behov for nå: Rakettartilleri, stridsvogner og luftvern.\n\n– Jeg vil takke president Biden og den amerikanske kongressen for beslutningene som allerede er tatt. Vi har mottatt Nasams. Men dette er ikke i nærheten av å være nok til å dekke all sivil infrastruktur, sa Zelenskyj.\n\nNasams i to donasjoner\n\nDet norskutviklede luftvernet Nasams, «Norwegian/National Advanced Surface to Air Missile System», produseres av Raytheon og Kongsberg Defence & Aerospace.\n\nDersom dette allerede er utplassert i Ukraina nå, er det tidligere enn det som tidligere er blitt kommunisert fra det amerikanske forsvarsdepartementet. Hvilket ikke nødvendigvis er helt unaturlig, da det i flere tilfeller har vært stille omkring enkelte donasjoner fram til våpnene er levert og i bruk.\n\nPå en pressebriefing i Pentagon tidligere i midten av august ble det anslått at to Nasams-batterier vil være på plass i Ukraina i løpet av to-tre måneder.\n\nNasams var på Ukrainas president Volodymyr Zelenskyjs ønskeliste da han talte til Stortinget i mars.\n\nNasams-donasjonen ble offisiell da USA 1. juli offentliggjorde detaljene i den fjortende våpenpakka til Ukraina. En betydelig andel av den nye donasjonen verdt 820 millioner dollar utgjøres av to Nasams-systemer.\n\nDen symboltunge datoen 24. august ble av USA benyttet til å annonsere den hittil største våpenpakka til Ukraina, verdt om lag tre milliarder dollar. Det amerikanske forsvarsdepartementet varslet at de kjøper inn seks Nasams-systemer, i tillegg til de allerede varslede.\n\nDette er bidrag som faller inn under USAI-ordninga (Ukraine Security Assistance Initiative), det vil si at det er våpensystemer som bestilles fra industrien i stedet for å hentes ut fra egne lagre.\n\nLeverandøren her vil være amerikanske Raytheon Missiles & Defense, i samarbeid med Kongsberg Defence & Aerospace. Bidragene skreddersys nå for å møte Ukrainas mest kritiske behov på noe lengre sikt.\n\nTo dager senere ble den første produksjonskontrakten av Nasams myntet på Ukraina varslet: Det er snakk om en avtale verdt i overkant av 182 millioner dollar som finansieres gjennom USAI-ordninga (Ukraine Security Assistance Initiative).\n\nSamtidig med kontraktkunngjøringa fra US DoD kom Raytheon Missiles & Defense med ei pressemelding der de understreker at de og deres partnere jobber iherdig for å kunne levere dette luftvernet til Ukraina raskt.\n\nEtterspurt luftvern\n\nFra før er det tolv nasjoner som er operative med Nasams eller som er i ferd med å bli det: Norge, USA, Australia, Chile, Finland, Indonesia, Litauen, Nederland, Oman, Qatar, Spania og Ungarn.\n\nDet er utvilsomt slik at USAs donasjon vil bidra til å gjøre Ukraina til en stor Nasams-bruker på sikt, men det er vanskelig å sammenligne direkte med andre land som kan ha ulike konfigurasjoner med sensorer, kommando- og kontrollsentraler (FDC) og utskytningsramper (launchere).\n\nUSA varsler også at midler fra den siste våpenpakka går til å supplere med mer Nasams-ammunisjon, det vil si missiler fra Raytheon. Standardmissilet er AIM-120 Amraam og rekkeviddespekteret er blitt utvidet med Amraam-ER og AIM-9X Sidewinder block II.\n\n– Men med den endrede sikkerhetspolitiske situasjonen vi ser nå, påvirker dette selvfølgelig forsvarsindustrien generelt. Etterspørsel etter produkter fra norsk forsvarsindustri har fått mer fokus. Dette er et produkt av dedikert og høyteknologisk utvikling som er tatt fram i Norge tett sammen med brukeren, og beviser at industrien leverer løsninger som utgjør en forskjell i dagens situasjon og er etterspurt i verden, uttalte administrerende direktør Eirik Lie i Kongsberg Defence & Aerospace til TU etter det amerikanske vedtaket 24. august.\n\nDet norske forsvarsdepartementet har bekreftet overfor Teknisk Ukeblad at Norge bidrar med både treningsstøtte og materiell. Men departementet har ikke ønsket å utdype dette ytterligere.\n\nNorge og USA har fra før samarbeidet om å gi ukrainske soldater opplæring på M109 etter at Norge donerte 22 slike vogner. Under donorkonferansen for Ukraina i København 11. august kom det fram at Norge også stiller med instruktører til grunnleggende soldatutdanning som foregår i Storbritannia.",
    "Program for flyktningar frå Ukraina": "Program for flyktningar frå Ukraina\n\nHelse Bergen har tatt initiativ til å utvikle eit program for flyktningar frå Ukraina med informasjon om moglege psykologiske reaksjonar og opplevingar som følgje av det å vere flyktning, og verktøy til å handtere dei:\n\nLes meir om Program for flyktningar frå Ukraine hos Helse Bergen.\n\nProgrammet finn​ du her: Program for flyktningar på fleire språk",
    "Frykter å finne sine kjære": "DØD: I Izium skal det være funnet over 400 lik i ei massegrav. Hjelpesentre i Ukraina får henvendelser fra kvinner som leter sine kjære. Lilia er blant dem.\n\nOver 440 lik skal være gravd opp i byen Izium i Kharkiv-regionen, øst i Ukraina, 425 av likene skal være sivile, mens resten er ukrainske soldater. Fredag hevdet ukrainske myndigheter at 30 av likene viser tegn til tortur.\n\nUkrai­na-kri­gen: Russland invaderte Ukraina 24. februar i år. Russiske styrker har stort sett okkupert områder i nord og sørøst.\n\nDe siste ukene har Ukraina lansert en vellykket offensiv i Kharkiv-regionen.\n\nFredag hevdet ukrainske myndigheter at 447 lik er gravd opp i byen Izium i Kharkiv-regionen øst i Ukraina, hvorav 30 av likene viser tegn til tortur. Det er foreløpig ikke bekreftet av uavhengige kilder.\n\nInvasjonen har sendt over 8 millioner mennesker på flukt internt i Ukraina, og 6 millioner ukrainere er på flukt i andre land, ifølge FN.\n\nNyheten er foreløpig ikke bekreftet av uavhengige kilder, men var nok til å gi ukrainske Lilia frysninger.\n\nHun har lenge lett etter informasjon om hvor mannen hennes er, og frykter det verste har skjedd.\n\n– Jeg er så sint og redd at jeg fortsatt skjelver, sier hun til Klassekampen.\n\nNå frykter Lilia, som oppholder seg i Kiyv etter at krigen brøt ut, at mannen er blant de drepte.\n\nAv sikkerhetsmessige årsaker er ikke Lilias etternavn med i denne saken, men Klassekampen kjenner hennes identitet.\n\nÅ leve i konstant uvisshet om hvordan det går med mannen, har blitt en del av Lilias hverdag de siste seks månedene.\n\n– Jeg ønsker å vite om han er drept eller tatt til fange. Jeg lever i konstant frykt, sier hun.\n\n– Umulig å reise inn\n\nDenne måneden har Ukraina drevet en vellykket motoffensiv mot Russland, hvor de har gjenerobret Izium og andre byer i øst i landet fra russiske styrker. Siden er det avdekket store ødeleggelser og massegraver i de gjenerobrede byene.\n\nRussland benekter at russiske soldater har utført massedrap og tortur i Øst-Ukraina og mener ukrainske myndigheter har iscenesatt massegravene.\n\nMen FN-kommisjonen som etterforsker mulige krigsforbrytelser i Ukraina, mener at det er begått krigsforbrytelser i Ukraina etter tidligere funn av lik. De viser til russiske angrep mot sivile områder, henrettelser, tortur og seksuell vold.\n\nFor Lilia og familien, som lenge har levd i uvisshet om både mannen, venner og naboer, er slike nyheter like ille å høre hver gang.\n\n– Jeg kan ikke unngå å tenke: Er mannen min blant de drepte? Ligger han i en grav? Er naboene mine bombet? sier Lilia.\n\nHun og familien bodde i byen Mykolajiv, som ligger nær Svartehavet i sør, rett før Russland invaderte landet i februar.\n\nDa krigen brøt ut 24. februar, var hun på forretningsreise i Kyiv, den gangen hun fortsatt hadde en jobb, og resten av familien ble med. Det viste seg at det ikke bare var å reise hjem igjen, for krigen nådde Mykolajiv tidlig.\n\n– Det ble umulig å reise inn til Mykolajiv allerede i februar. Byen har vært under konstant beskytning siden da, og området der huset vårt ligger, har blitt beskutt gjentatte ganger, forteller hun.\n\nKommunikasjonen med venner og naboer i byen ble etter hvert også brutt. Alle tre mennene i familien måtte krige på frontlinja, og ingen visste hvor lenge.\n\nHører fra stadig flere\n\nEtter den vellykkede ukrainske motoffensiven i Kharkiv-området har russiske angrep økt i flere byer, ifølge The Economist.\n\nDet er fortsatt for farlig å reise hjem, forklarer Lilia.\n\nIfølge tall fra Flyktninghjelpen var allerede 5,3 millioner mennesker berørt av krigen øst i landet, mens 800.000 var på flukt i begynnelsen av 2022.\n\nSiden da har flere blitt sendt på flukt. I mai meldte FN at mer enn åtte millioner mennesker internt fordrevne i Ukraina.\n\n– Jeg er internt fordrevet. Det er rart å være flyktning i eget land, sier hun videre.\n\nEtter uker uten å ha hørt noe mer om mannen bestemte de seg for å søke tilflukt andre steder. Hun søkte hjelp hos organisasjonen Foreningen for koner og mødre til Ato-soldater, som har god kontakt med folk og administrasjoner i øst.\n\nAto (sone for antiterroroperasjon) er et begrep som blant annet brukes av den ukrainske regjeringen for å definere regionene Donetsk og Luhansk, som delvis er under kontroll av prorussiske separatister.\n\nNatalia Moskovets, som leder avdelingen i Kyiv, forteller om økte henvendelser hver måned.\n\n– Akkurat nå er det svært mange kvinner som trenger hjelp, men vi klarer dessverre ikke å hjelpe alle, sier hun.\n\nOrganisasjonen bidrar med alt fra varme klær og mat til psykologhjelp og informasjon fra frontlinja – så langt det lar seg gjøre.\n\n– Vår organisasjon er en sammenslutning av soldater fra den «usynlige fronten» – mødre og militærkvinner, sier hun.\n\nKyiv-lederen forklarer at kvinnene i organisasjonen fungerer som et slags ledd mellom det ukrainske militæret og deres familier.\n\nSamtidig innrømmer hun at det ikke har vært lett å hjelpe familier i øst.\n\n– Vi har avdelinger i øst også, men det har vært vanskelig å kommunisere med dem de siste månedene, spesielt den i Donetsk, sier hun.\n\nEn de fortsatt får kontakt med, er lederen i Dnipropetrovsk-regionen, Svetlana Ismailova.\n\n«Er mannen min blant de drepte? Ligger han i en grav? Er naboene mine bombet?» — LILIA, INTERNT FORDREVET FLYKTNING I UKRAINA\n\n– Det har vært intense kamper lenge, sier hun.\n\nVideoer på Telegram og Twitter viser missilangrep mot kraftverk i øst.\n\nIsmailova forteller at det har kommet stadig flere henvendelser fra kvinner i takt med den ukrainske motoffensiven.\n\n– Flere tør å gå ut av husene sine nå, men de er så klart i sjokk, sier hun.\n\nFordømmer avstemninger\n\nDe såkalte folkeavstemningene i de separatistkontrollerte områdene kan gjøre det vanskeligere for hjelpeorganisasjonene i Ukraina å opprettholde kommunikasjonen seg imellom.\n\nAvstemningene foregår i Luhansk og Donetsk, som har vært kontrollert av prorussiske separatister siden 2014, og sørlige Kherson og Zaporizjzja, der russiske styrker kontrollerer deler av fylkene.\n\nNår valglukene lukkes i morgen, blir det trolig et flertall som svarer ja til å bli en del av Russland.\n\nBåde Moskovets og Ismailova fordømmer avstemningene som illegale. De frykter ikke bare en russisk eskalering etter avstemningene, men også at arbeidet deres vil møte ytterligere hindringer.\n\n– Vi sliter allerede med kommunikasjon og å gi hjelp flere steder i øst. Nå kan det bli enda vanskeligere, sier Moskovets.\n\nFor Lilias del venter hun fortsatt på informasjon om hva som har skjedd med mannen.\n\n– Men takk gud for at jeg fortsatt har sønnene mine. Uten dem hadde jeg selv reist til frontlinja, sier hun.",
    "- Putin kan la seg friste": "Siden Russland-president Vladimir Putin i en TV-sendt tale onsdag morgen beordret mobilisering av reservesoldater, har særlig to ubekreftede meldinger vakt oppsikt: Putin skal nå involvere seg mer direkte i krigføringen i Ukraina, i tillegg til at han skal ha tatt ferie rett etter onsdagens tale.\n\nDet første melder både CNN og New York Times basert på opplysninger fra ikke navngitte vestlige tjenestemenn. Mens det siste meldes av den uavhengige journalisten Farida Rustamova, som viser til tre kilder med kjennskap til Putins kalender.\n\n- Dersom det stemmer at Putin nå involverer seg mer direkte og personlig gir ordre til generaler på slagmarka, hva tenker du om det?\n\n- Jeg har mistenkt over tid at Putin har involvert seg direkte i operativ planlegging. Hver gang det har gått dårlig på slagmarka, har man sett at generaler har fått sparken. Det er klart at det gjerne ligger politiske føringer til grunn for endringer som foretas på så høyt nivå, sier Tom Røseth til Dagbladet.\n\nTALTE: Jonas Gahr Støre gikk hardt ut mot Russland i sin tale i Sikkerhetsrådet torsdag 22. september. Vis mer\n\n- Putin kan la seg friste\n\nHan er hovedlærer i etterretning og leder for Ukraina-programmet ved Forsvarets høgskole.\n\n- Innledningsvis virket denne invasjonen å være mer preget av politiske føringer enn nøye planlagte militære operasjoner. Jeg anser det som plausibelt at Putin, som autoritær leder, kan la seg friste til å ta beslutninger selv når han ser at det ikke går så bra på slagmarka.\n\n- Dersom det stemmer, hvor hensiktsmessig opplever du at det er?\n\n- Det er selvfølgelig ikke bra for krigens gang for Russlands del. Putin er ingen militærstrateg. Russlands militære operasjoner vil bli suboptimale på sikt dersom Putin involver seg for mye, for eksempel ved å ta beslutninger og sette rammer. Det er militæret som vet best hvordan krigføring skal utføres for å nå de politiske målene, mens Putin skal sette de politiske målene.\n\nREGNER FLAMMER: Disse dramatiske bildene skal vise termittbomber over byen Ozerne i Donetsk fylke i Ukraina. Video: @Defense of Ukraine. Reporter: Emma Dalen. Vis mer\n\nKherson-retrett\n\nHelt konkret melder New York Times at Putin skal ha nektet russiske styrker å trekke seg ut av Kherson. Pensjonert generalløytnant Arne Bård Dalhaug sier at det er bare én ting som har vært verre enn en slik retrett for Putin, nemlig Ukrainas lynoffensiv i Kharkiv.\n\nDerfor opplever Dalhaug det som mulig at Putin kan ha overprøvd en slik beslutning. Videre trekker linjene tilbake til andre verdenskrig.\n\n- Under andre verdenskrig overprøvde Hitler sine generaler. De første åra ble han ansett som et strategisk geni, men siden Slaget om Stalingrad har han blitt ansett som en strategisk tullebukk, sier Dalhaug og fortsetter:\n\n- Dette er en type atferd som tyder på at man ikke har tatt i betraktning den voldsomme kompleksiteten knyttet til operasjonen man utfører.\n\nPUTIN TALTE: Russlands president Vladimir Putin talte til befolkningen onsdag 21. september. Dagsbladets kommentator oppsummerer talen. Video: Dagbladet TV Vis mer\n\nSkeptisk til Putin-ferie\n\nDalhaug har derimot mindre tro på at Putin kan ha tatt ferie.\n\n- Inntil videre tror jeg ikke helt på det. Det er ikke unaturlig at man vil sende ut slike meldinger for å gi inntrykk av at Putin føler seg trygg på at alt går som det skal i krigen og at han kan følge tidsplanen sin, sier Dalhaug og fortsetter:\n\n- Samtidig vil han ha tilgang på kommunikasjonsmidler selv om han skulle befinne seg et annet sted enn i Moskva.\n\nMen dersom det stemmer at Putin har tatt ferie, opplever Røseth det som underlig.\n\n- Dersom det stemmer, opplever jeg det som underlig at Putin ikke holder seg tett til viktige beslutningsaktører i Moskva. Det vil være et tegn på at han lar folkeavstemningene spille seg ut før han tar nye trekk, sier Røseth og fortsetter:\n\n- Presidenten har et mobilt operasjonssenter, men nå som Russland står i en såpass prekær situasjon, hvor det blant annet trues med bruk av atomvåpen, vil det være overraskende om han har reist fra Moskva.",
    "Ukraina-krigen, splittet venstre: ‘sosialpatrioter’ og ‘dårenes anti-imperialisme’": "Charles Pierce\n\nAv Charles Pierce – 17. september 2022\n\nSiden Russlands militæroperasjon startet 24. februar, har den sosialistiske venstresiden vært splittet i sin reaksjon på den væpnede konflikten i Ukraina.\n\nPå den ene siden er de som slutter seg til USA, NATO og den ukrainske staten for å fordømme Russland som den største skurken. I opposisjon er de som ser på konflikten som utfallet av Vestens nye kalde krig mot Russland, og regimet etter kuppet i Ukraina som en villig brikke for Vesten (USA og dets geopolitiske allierte) i den nye kalde krigen.\n\nDet er også noen grupper som fordømmer begge: Russland for deres militære aksjon 24. februar, og USA og NATO for deres provokasjoner mot Russlands nasjonale sikkerhetshensyn. Mange av venstresidens publiserte kommentarer gjentar ugyldige antakelser, unngår avgjørende spørsmål og/eller gir en feilaktig fremstilling av konfliktens realiteter.\n\nDelt venstre. At det er ulike politiske perspektiver på venstresiden er ikke noe nytt. For eksempel, under Vietnamkrigen støttet noen erklærte sosialister (faktisk liberale) den amerikanske politikken i Vietnam med en rekke begrunnelser.\n\nIrving Howe, en dissent magasinredaktør og sosialist som støttet Vietnamkrigen i dens tidlige fase og kritiserte den nye venstresiden. [Kilde: dissentmagazine.org]\n\nJoseph Buttinger, en annen sosialistisk og lojal støttespiller til det amerikanske marionett-regimet til Ngô Đình Diệm og Vietnamkrigen i sin tidlige fase. [Kilde: jstor.org]\n\nDisse begrunnelsene inkluderte: aksept av påskuddet om at USAs utenrikspolitikk handlet om å forsvare den «frie verden» for «demokratiets» skyld; urokkelig motstand mot kommunismen som en eksistensiell fiende av liberale friheter, og blind eller likegyldig til de rasistiske realiteter i vestlig imperialisme. Etter hvert som krigen trakk ut uten ende i sikte, og etter hvert som en stor populær antikrigsbevegelse dukket opp, gikk disse pro-krigs ‘sosialistene’ enten over til anti-krigssiden eller ble diskreditert.\n\nTil slutt gikk realister i det utenrikspolitiske etablissementet og nasjonal politikk, som innså at krigen undergravde USAs innflytelse rundt om i verden, over til anti-krigssiden (og splittet med det den herskende klassen). På det tidspunktet var antikrigskreftene sterke nok til å tvinge en slutt på USAs fortsettelse i den krigen. Nederlag i Vietnam var et tilbakeslag for USAs imperialisme, men bare midlertidig og begrenset. Det fikk ikke slutt på USAs imperialistiske intervensjonisme eller splittelser innenfor den ‘sosialistiske’ venstresiden.\n\nProtester mot Vietnamkrigen utviklet seg sakte på 1960-tallet, og mange sosialister/liberale støttet i utgangspunktet krigen – som de gjør Ukraina. [Kilde: khanacademy.org]\n\nNår vi snakker om den nåværende Ukraina-krigen, hevder hver gruppe som stempler seg selv som «sosialistisk» å være «anti-imperialistisk». De er imidlertid delt i synet på hvilken imperialisme de skal motarbeide i den nåværende konflikten: Russland, USA og NATO, eller begge deler.\n\nMed konflikten fremstilt (av det todelte politiske etablissementet og den liberale tradisjonelle pressen) som å ha begynt med et «imperialistisk» Russland som truet og deretter invaderte et «uavhengig» «demokratisk» Ukraina, og med bilder av ukrainsk lidelse og heroisk motstand i ensidede daglige nyhetssendinger, er det altfor lett å støtte narrativet til etablissementet.\n\nI mellomtiden må enhver sosialist som bestrider den fortellingen forvente å bli avvist og/eller fordømt av de ‘anti-imperialistene’ som legger all skyld på Russland. Faktisk har mange venstreorienterte nettpublikasjoner publisert slike avvisende, nedlatende og/eller fordømmende kommentarer fra ‘sosialister’ som gir Russland skylden. Noen av de mer lærde eksemplene:\n\nBill Fletcher, Jr., Bill Gallegos og Jamala Rogers [F&G&R]. «When Should We Stop Excusing the Russian Invasion?» New Politics, 11. mai 2022. (Republisert av Portside og av LeftLinks – CCDS)\n\nTaras Bilous, [TB]. «Self-Determination and the War in Ukraine,» Dissent, 9. mai 2022. (Republisert av Links International Journal of Socialist Renewal og av Portside)\n\nVan Gosse & Bill Fletcher, Jr. [ G&F]. «Whose Side Are We On? The War in Ukraine and the Crisis of the Left,” Portside, 19. april 2022.\n\nF&G&R er mangeårige venstreaktivister. Bill Fletcher, Jr., har hatt lederstillinger innen svart frigjøring, anti-krig og fagorganisasjoner, og er nåværende leder i DSA. Bill Gallegos har hatt lederstillinger i Chicano-frigjøring og revolusjonær sosialisme, og er mangeårig leder i Liberation Road. Jamala Rogers har vært leder innen svart frigjøring, revolusjonær sosialisme og Liberation Road.\n\nBill Gallegos [Kilde: roadmapconsulting.org]\n\nJamala Rogers [Kilde: thehistorymakers.org]\n\nFletcher og Gallegos har tidligere jobbet for Democratic Party. Van Gosse er universitetsprofessor i historie, medlem av DSA og CC-DS, og jobber også for Democratic Party. Taras Bilous, en historiker, er et ledende medlem av Social Movement-organisasjonen, en liberal «sosialistisk» organisasjon i Ukraina.\n\nVan Gosse [Kilde: fandm.edu]\n\nMin kritikk her hverken godkjenner eller fordømmer Russlands handling. Dens viktigste formål er å tilbakevise feilinformasjonen og misoppfatningene som har spredt seg (spesielt de fra anti-Russland pro-Kiev venstre) i amerikanske venstreorienterte kommentarer.\n\nFølgelig tar den opp argumenter propagert av de venstreorienterte som har unngått, eller unnlatt å finne ut, de relevante fakta og konteksten til hendelsen. Faktisk har den anti-russiske venstresiden (inkludert pressen) sluttet seg til USA og dets NATO-allierte i å formidle usannheter som fremstiller Kyiv-regimet som et uskyldig offer for uberettiget, eller til og med «uprovosert» russisk aggresjon.\n\nUprovosert? Noen av de ignorerte fakta:\n\nUSA-NATO:\n\nUSA og NATO brøt deres løfte om at NATO ikke ville ekspandere til Sentral- og Øst-Europa gitt i 1990 for å oppnå nødvendig sovjetisk samtykke for gjenforeningen av Tyskland.\n\nUSA plasserte atomkompatible missiler (i stand til raskt å treffe Moskva og andre russiske mål) i Polen og Romania (planlagt fra 2008, installert i 2018). Ikke en provokasjon? Husker vi hvordan USA presset verden til randen av atomapokalypse da USSR plasserte slike missiler på Cuba etter at USA hadde plassert lignende missiler i Tyrkia?\n\nNATO har gjentatte ganger gjennomført krigsøvelser for krig mot Russland i de baltiske statene ved Russlands grense.\n\nUSA og NATO reagerte konsekvent på de siste 25 årene med russiske protester (mot de forannevnte NATO-truslene mot russisk nasjonal sikkerhet) med en arrogant uforsonlighet. Diplomati var tydeligvis ikke et virksomt middel for å få oppreisning.\n\nUSA, spesielt gjennom sitt National Endowment for Democracy (NED), har finansiert og trent anti-Russiske pro-vestlige politiske organisasjoner i Ukraina (også i Hviterussland og andre tidligere sovjetstater) siden Sovjetunionens kollaps. NED finansierer og trener pro-vestlige medier og sivile samfunnsorganisasjoner i mange land (som også har inkludert Russland). Kongressen opprettet NED i 1983 for å erstatte CIA som det viktigste amerikanske byrået for i det skjulte å fremme regimeskifte i land (inkludert liberale demokratier) som nekter å følge amerikanske diktater.\n\nUSA oppfordret til, og medvirket i kuppet i 2014 som, ledet av voldelige nynazistiske militser, kastet ut den demokratisk valgte regjeringen i Ukraina. Hvorfor? Fordi nevnte regjering hadde valgt å holde Ukraina nøytral mellom Russland og Vesten. Arseniy Yatsenyuk, USAs valg til å lede Ukraina, ble deretter statsminister.\n\nUkrainske nynazister som stod i spissen for USA-støttede kupp i 2014. [Kilde: salon.com]\n\nRegimet etter kuppet har konsekvent ført anti-Russisk politikk:\n\nUkrainere marsjerer med plakat av nazistkollaboratør fra andre verdenskrig, Stepan Bandera. [Kilde: abcnews.go.com]\n\nUSA hadde bevæpnet og trent ukrainske militærstyrker, inkludert det nynazistiske Azov-regimentet for militære operasjoner mot Donbass-opprørerne. Disse militære operasjonene resulterte i tusenvis av sivile dødsfall og millioner på flukt, med mange andre tvunget til å leve årevis under jorden for beskyttelse.\n\nDet var tydeligvis mye provokasjon: av USA, av NATO og av postkuppregimet i Ukraina. Dessuten, uten disse provokasjonene ville ikke denne krigen ha funnet sted.\n\nDe krigførende og deres mål. Å redusere denne krigen til et tilfelle av ond Putin-Russland ute etter uskyldige Ukraina er forenklet vrangforestilling. Den nåværende konflikten (ihvertfall siden kuppet i 2014) var aldri bare mellom Russland og Ukraina.\n\nOg nå er USA og NATO, med deres økonomiske beleiring (drakoniske sanksjoner) mot Russland og deres levering av enorme mengder avansert våpen til Kyiv-staten, i høy grad krigførende selv om de ikke setter sine egne soldater inn i kampen.\n\nDe krigførendes mål:\n\nUSA-NATO-målet (siden før kuppet i 2014 ) har vært: å gjøre Ukraina til en vasallstat for Vesten; å svekke Russland; å frata dens begrensede innflytelsessfære; og å gjennomføre et regimeskifte for å erstatte Putin med noen som vil være underdanig vestlige imperiale diktater.\n\nKyiv-regimet etter kuppet, foranlediget av USA og dominert av sjåvinistiske ukrainske nasjonalister (inkludert nynazister), har konsekvent fulgt anti-russisk politikk og forsøkt: å gjøre ukrainsk språk og nasjonal identitet dominerende i hele landet; å marginalisere eller ukrainifisere nasjonale minoriteter; å eliminere russisk innflytelse; å påtvinge dets absolutte styre over overveiende minoritetsdominerte regioner som søker autonomi eller uavhengighet; og å integrere Ukraina i Vesten både økonomisk og militært.\n\n• Russlands mål, i motsetning til påstander fra anti-russiske ‘sosialister’ [F&G&R], har aldri vært å eliminere Ukrainas eksistens som et eget uavhengig land. Russland har etterstrebet: å forhindre tilstedeværelsen av fiendtlige militærbaser (inkludert atomkompatible missiler) i nabolandet Ukraina; å opprettholde avgjørelsen til folket på Krim om å gjenforenes med Russland (sammen med å sikre Russlands fortsatte kontroll over Krim-flåtebasen); og for å beskytte rettighetene til den overveiende etniske russiske befolkningen i Donbass (som hvis del av Ukraina også ville tjene som et hinder for Ukrainas tilslutning til enhver anti-Russland-allianse).\n\nKrim demonstrerer til støtte for reintegrering med Russland. [Kilde: tass.com]\n\nInternasjonal lov? Den USA-NATO-Kiev-tilhengende delen av den ‘sosialistiske’ venstresiden tilskriver denne krigen (som i ordene til F&G&R) Russland for å ha begått brudd på «internasjonal lov» og av «nasjoners rett til selvbestemmelse» med «invasjon av en suveren nasjon». Dette overforenkler for å si det pent.\n\nFor det første unngår den det faktum at Kiev-regimet, med USAs oppmuntring og leveranser av stadig mer dødelige våpen, forble uforsonlig som svar på appeller fra Russland og utbryter-Donbass-republikkene om å løse Donbass-konflikten på fredelig vis.\n\nEn av mange vestlige våpenforsendelser til Ukraina. [Kilde: reuters.com]\n\nKiev nektet til og med å snakke med lederne av nevnte republikker og var tydeligvis innstilt på å knuse dem gjennom brutal militærmakt. Dessuten var det kuppregimet i Kiev som først tydde til vold da det (i 2014) sendte nyopprettede væpnede styrker, inkludert nynazistiske militser, for å knuse motstanden mot kuppet (den regulære hæren manglet da tilstrekkelig motivasjon til å gjøre det).\n\nRussland insisterer på at dets militære aksjon mot Ukraina delvis er et svar på Kievs aggresjon i Donbass, og faktisk var Kyiv-regimet som først tok til våpen.\n\nDerfor hevder Russland at dets militære aksjon i Donbass var et berettiget svar på Kyivs fortsatte militære aggresjon mot utbryterrepublikkene i Donbass, og derfor tillatt i henhold til FN-pakten.\n\nNår det gjelder Russlands invasjon av resten av Ukraina, anser Putin Kievs samarbeid med NATOs økende tiltak for å true russisk nasjonal sikkerhet som en rettferdiggjørelse. Selv om man kan stille spørsmål ved gyldigheten av en eller begge av disse begrunnelsene, er det ikke et klart tilfelle av Kyiv-NATO som har helt rett versus Russland som tar helt feil.\n\nFor det andre, i deres legalistiske utfall mot Russland, gjør de USA-NATO-orienterte på venstresiden følgende feil: (1) uriktige sammenligninger (spesifikt med den amerikansk-britiske invasjonen av Irak i 2003, som faktisk var en ren imperialistisk regimeskifte-krig ‘rettferdiggjort’ ved ingenting annet enn en fullstendig løgn), og/eller (2) unnvikelse av den enorme historien om gjentatte og massive brudd på FN-pakten og folkeretten når nevnte lov har stått i veien for de urettferdige aggresjonene fra deres egne imperialistiske stater.\n\nDisse aggresjonene inkluderer:\n\nbevæpning av voldelige reaksjonære opprør (som Mujahidin i Afghanistan og Contras i Nicaragua) i land som motsatte seg;\n\nPresident Ronald Reagan håndhilser på Contra-terrorister, en av mange voldelige imperialistiske intervensjoner utført av USA i den tredje verden. [Kilde: revcom.us]\n\nMorderiske økonomiske beleiringer (Cuba, Irak, Venezuela, Iran, …)\n\nTruende krigsspill (baltiske stater, Sør-Korea)\n\nOppfordre og medvirke til kupp, selv mot demokratisk valgte regjeringer (Syria i 1949, Iran i 1953, Guatemala i 1954, Chile i 1973, og mange flere)\n\nAttentater og forsøk (Lumumba, Castro, Qasim, Allende, Gaddafi, …)\n\nInnblanding i mange andre lands valg (begynner med Italia i 1948)\n\nØdeleggende morderiske militære intervensjoner på siden av undertrykkende reaksjonære regimer i andre lands borgerkriger (Hellas, Kina, Korea, Vietnam, Laos, Colombia, …)\n\nBevæpning og støtte til stater som begår massive forbrytelser mot menneskerettighetene (den sionistiske staten, Saudi-Arabia, …)\n\nRegimeskiftende militære invasjoner (Den Dominikanske republikk, Grenada, Panama, Irak, Libya, …)\n\nMange av disse rasistiske imperialistiske intervensjonene har etterlatt flere titalls millioner fattige, terroriserte, fordrevne, skadet eller døde.\n\nTil slutt må nevnes at ingen av ofrene for vestlige imperialistiske brudd på internasjonal lov var i stand til å få den håndhevet mot sine undertrykkere. Faktisk bryter USA og dets store allierte rutinemessig FN-pakten og internasjonal lov, og gitt mangelen på noen autoritet med makt til å håndheve nevnte lov mot dem, blir de aldri holdt ansvarlige, enda de er de største lovbryterne.\n\nIkke desto mindre gjentar våre anti-russiske ‘sosialister’ nå USA-NATOs ensidig anvendelse og feilanvendelse av internasjonal lov for å rettferdiggjøre deres støtte til Vestens intervensjon mot Russland.\n\nDe kan hevde at amerikanske forbrytelser er en egen sak og derfor irrelevant. Feilen i det argumentet er at USA og NATO har vært anti-Russland deltakere i denne væpnede konflikten helt siden kuppet i 2014.\n\nFølgelig ber våre US-NATO-apologeter i realiteten om at den verste fredløse i en lovløs verden skal håndheve loven mot en mindre påstått lovbryter, til tross for at nevnte håndhever selv er en lovbryter som handler for å fremme sine egne kriminelle mål. Dette er ikke støtte for rettshåndhevelse; det gir de facto bistand til den verste kriminelle gjengen i verden.\n\n‘Det keiserlige Russland’? G&F beskriver Russland som en «imperialistisk stormakt». TB kaller Russland «imperialistisk» og «fascistisk». F&G&R anklager Russland for «aggresjon» som en «imperialistisk makt» motivert av «revansjisme».\n\nDerfor erklærer våre anti-russiske venstreorienterte mye av Putins Russland som en «autokratisk», «antidemokratisk» «imperialistisk» stat. Mens Russlands økonomi har forbedret seg dramatisk under Putin fra Boris Jeltsins epoke (1991-1999), er det absolutt mye å utsette i Russlands innenrikspolitikk (nepotistisk kapitalisme, favorisering av den russisk-ortodokse kirke, passivitet i forhold til klimaendringer, restriktive arbeidslover, valgfiksing).\n\nDet kan til og med være gyldig kritikk for noen aspekter av Russlands handlinger i Donbass og/eller Krim og/eller andre steder. Ikke desto mindre er Russlands innsats for å bevare sin begrensede innflytelsessfære i hovedsak defensive. Dessuten blekner Russland (med militærutgifter mindre enn 1/17 av NATOs medlemsland til sammen og med én militærbase utenfor tidligere sovjetiske land) til en ubetydelighet sammenlignet med vestlig imperialisme som: opprettholder hundrevis av militærbaser rundt om i verden; forsøker påtvinge nesten alle andre land sin vilje; utnytter og undertrykker mennesker over hele verden; og ledes og domineres av verdens eneste nåværende supermakt.\n\nTil slutt er Russlands anklager mot USA-NATO-imperialismen og mot regimet etter kuppet i Ukraina reelle og gyldige. Å gjøre sak av mangler i Russland samtidig som man unngår denne virkeligheten, er ganske enkelt et praktisk påskudd omfavnet av de som trenger en unnskyldning for å innrette seg med Biden, Stoltenberg og Kyiv-regimet mot Putins Russland.\n\n«Demokratisk» Ukraina? Apologeter for Kiev-regimet foreslår at Ukraina fortjener støtte mot det «autokratiske» Russland fordi det er (påstår de) et «demokrati». F&G&R beskriver Ukraina som streber etter «demokrati», og TB beskriver det som et ufullkomment «demokrati verdt å forsvare».\n\nDe utelater og unngår en rekke motbevisende fakta:\n\nat det nåværende regimet ble etablert gjennom det USA-støttede kuppet i 2014 mot en faktisk folkevalgt regjering;\n\nat Zelenskys opprinnelige popularitet i stor grad hviler på hans løfte (brutt like etter at han tiltrådte) om å slutte fred med utbryterrepublikkene i Donbass;\n\nat (i 2021) ble det ledende opposisjonspartiet (som da begynte å overgå Zelenskys parti) suspendert og dets leder (Viktor Medvedchuk) satt i husarrest og deretter siktet for forræderi; og\n\nat motstander av Kievs anti-Russland-politikk har blitt rutinemessig undertrykt av regimet etter kuppet. Faktisk har mange blitt kidnappet, torturert og myrdet av statens sikkerhetsstyrker, trent av CIA i en Phoenix-stil operasjon som minner om Vietnam.\n\nViktor Medvedchuk [Kilde: kyivindependent.com]\n\nMens anklager om menneskerettighetsbrudd (noen av dem sannsynligvis oppdiktet) mot russiske soldater er omfattende rapportert av vestlige stater og deres støttespillere i tradisjonell presse, går Kyiv-statens terrorvelde, med tortur og drap på ukrainerske opposisjonelle og fangede russiske soldater urapportert i nevnte nyhetsmedier. Faktisk har Kiev-staten lenge vært langt mer undertrykkende og antidemokratisk enn Putins Russland.\n\nDet nasjonale spørsmålet? Noen Russland-klandrende ‘marxister’ lager sak av om Russland angivelig bryter det leninistiske prinsippet om at nasjoner (inkludert Ukraina) har rett til selvbestemmelse og separat eksistens som en uavhengig nasjonalstat.\n\nSelv om Putin uttrykte uenighet med Lenins nasjonalitetspolitikk, er antakelsen og påstanden (av F&G&R), at Putin har benektet Ukrainas nåværende nasjonale legitimitet eller forsøkt å eliminere dens eksistens som et separat og uavhengig land, en absolutt usannhet.\n\nDet han faktisk sa var at Russland og Ukraina, i likhet med Tyskland og Østerrike, har felles forfedre og kulturelle røtter og burde ha vennskapelige forbindelser. Han erkjente definitivt at «historiske omstendigheter» hadde resultert i at Ukraina var «en egen nasjon», og at – når det gjelder “Hvordan skal vi behandle det?” – er det bare ett svar: med respekt! Der rett og slett falskneri å dikte opp utvidelser av Putins sentimentaliteter for hans faktiske gjerninger og åpenbare intensjoner, for å rettferdiggjøre at en tar parti med vestlig imperialisme.\n\nHer er de relevante faktaene:\n\nFor det første har Putin tydelig erkjent umuligheten av å gjenreise Sovjetunionen. Han har ikke bevist noen intensjon om å frata Ukraina dets eksistens som et eget uavhengig land, men bare for å forhindre at det blir en trussel mot russisk nasjonal sikkerhet.\n\nHan fortsatte i nesten åtte år med å søke Ukrainas implementering av autonomi i Ukraina for Donbass-regionene (slik Kyiv hadde blitt enige om å gjøre i Minsk-avtalene fra 2014 og 2015), selv om flertallet i nevnte regioner var for forening med Russland. Faktisk hadde FNs sikkerhetsråd, inkludert USA, enstemmig godkjent Minsk-avtalen i 2015.\n\nIngenting som Russland gjorde hindret Kiev i å implementere den lovede autonomien. Dessuten oppmuntret USA faktisk Kiev i å nekte implementeringen. Dette er avgjørende fakta som de anti-russiske ‘sosialistiske’ kommentatorene generelt utelater og alltid unngår.\n\nFor det andre, disse ‘leninistene’ etterplaprer USA og NATO ved å stemple Russlands «annektering» av Krim og dets bistand til utbryterregione i Donbass som «brudd på Ukrainas suverene territorium».\n\nDet sier F&G&R, som også stempler løsrivelsen av Krim som russisk «beslagleggelse av Krim». I mellomtiden omfavner TB Kyivs mål («seier») om å gjenvinne absolutt herredømme over Donbass og Krim.\n\nDisse påstandene avhenger av en grov overforenkling og feilanvendelse av det nasjonale spørsmålet slik det anvendes her. Disse ‘leninistene’ slutter seg til USA og NATOs insistering på «retten» til etniske ukrainere å utøve absolutt suverenitet over hele det etnisk mangfoldige territoriet til et uavhengig land atskilt fra Russland; men (i motsetning til Lenin) nekter de selvbestemmelsesrettighetene til nasjonale minoritetsbefolkninger å selv ha autonomi innenfor regioner der de dominerer.\n\nDessuten prøver noen av disse ‘leninistene’, særlig F&G&R, å rettferdiggjøre sin ensidige anvendelse av nasjonale rettigheter ved å stille spørsmål om folkene på Krim og Donbass noen gang faktisk valgte uavhengighet fra, eller autonomi i, Ukraina. De har tydeligvis hastet med å dømme uten å bry seg om å finne de relevante faktiske bevisene:\n\n1954. Khrusjtsjov orkestrerte beslutningen (av tvilsom lovlighet) om å overføre Krim fra den russiske sovjetrepublikken til den ukrainske SSR uten samtykke eller godkjenning fra folket på Krim.\n\n1991. Ved oppløsningen av Sovjetunionen forsøkte Krims valgte ledere å oppnå anerkjennelse av Krim som en uavhengig republikk atskilt fra Ukraina.\n\n1992. Etter tvister mellom Kiev og Krim om omfanget av Krims autonomi, gikk Kiev med på en kompromisserkjennelse av Krim som en autonom republikk i Ukraina.\n\n1995. Kiev avskaffet Krims grunnlov, avskaffet presidentembetet, gjorde det valgte Krim-parlamentets valg av statsminister underlagt Kievs vetorett, og påla andre strenge begrensninger på dens autoritet (stort sett opphevet dens autonomi).\n\n2008. Meningsmåling fra det ukrainske senteret for økonomiske og politiske studier (ikke en agent for Moskva) fant at 64 % av Krim ville at Krim skulle løsrive seg fra Ukraina og slutte seg til Russland.\n\n2009-11. FNs utviklingsprogram (ikke en agent for Moskva) gjennomførte periodiske meningsmålinger på Krim. Hver gang favoriserte minst 65 % at Krim skulle forlate Ukraina og gjenforenes med Russland.\n\nKrims brudd med Ukraina var et direkte og populært svar på det USA-støttede kuppet i 2014 i Kiev (Krim stemte overveldende for den avsatte regjeringen). Påstanden om at Krims gjenforening med Russland ble effektuert av en russisk «invasjon» er en annen usannhet. Selv om Russlands autoriserte militærstyrker som allerede var basert på Krim hjalp lokale styrker med å gjennomføre folkeavstemningen om uavhengighet og den påfølgende løsrivelsen og gjenforeningen med Russland, ble disse handlingene ønsket velkommen av et stort flertall av Krimfolk. Dessuten, gitt historien om tidligere fornektelser av deres selvbestemmelsesrett fra både Moskva (1954) og Kiev (etter oppløsningen av USSR), hadde folket på Krim mer enn god begrunnelse for å løsrive seg og gjenforenes med Russland. Lenin, som insisterte på at sosialister er «undertrykkelsens mest konsekvente fiender», ville ha vært enig.\n\nVåre anti-russiske ‘leninister’ har sluttet seg til USA, NATO og Kiev for å insistere på nasjonale rettigheter for ukrainske nasjonalister, men nekte slike rettigheter for folkene på Krim og Donbass. De helliger «territoriell integritet» og «suverenitet», men i motsetning til Lenin ser de bort fra kampen mot undertrykkelse og urettferdighet.\n\nFelle? Noen anti-imperialistiske analytikere mener at USA, i sin uforsonlighet med hensyn til russiske sikkerhetshensyn bevisst setter en felle for Russland; og det er presedens for det forslaget. President Jimmy Carter (fra 1979) bevæpnet det reaksjonære Mujahidin-opprøret mot den sovjetallierte revolusjonære regjeringen i Afghanistan for å provosere sovjetisk militær intervensjon til forsvar av den regjeringen, og (som hans nasjonale sikkerhetsrådgiver Zbigniew Brzezinski har uttalt) for å trekke USSR inn i en Vietnam-lignende hengemyr.\n\nEn rapport fra 2019 med tittelen «Overextending and Unbalancing Russia,» av den amerikanske militærfinansierte tenketanken Rand Corporation, foreslo at USAs mål skulle være «å undergrave Russland akkurat som det gjorde med Sovjetunionen i den kalde krigen».\n\nFør vi får tilgang til den interne kommunikasjonen til Bidens nasjonale sikkerhetsgruppe, kan vi ikke si med sikkerhet at de hadde til hensikt å fange Russland inn i en selvdestruktiv krig i Ukraina. Imidlertid ble denne politikken åpenlyst fremmet i det amerikanske utenrikspolitiske etablissementet ved at USA oppmuntrer Kiev til uforsonlighet i fredssamtaler, så det er helt klart at dette er USAs nåværende politiske mål.\n\nNår det gjelder våre anti-russiske ‘sosialister’, nekter de ikke en gang å erkjenne det klare faktum at USA og NATO handlet for å isolere og svekke Russland. Hvorfor? Fordi, med deres avsky for Putins Russland, deler disse ‘sosialistene’ tydeligvis dette målet.\n\nInnenrikspolitikk. Sosialister, uansett syn på krigen i Ukraina, er med rette bekymret for fremveksten av store reaksjonære politiske fraksjoner i USA og mange andre land.\n\nI USA svarer mange liberal-reformistiske ‘sosialister’ vanligvis på republikanske reaksjoner ved å gi sin troskap til demokratene til tross for sistnevntes langvarige svik mot arbeiderklassen som er deres valgbase. Dessuten støtter praktisk talt alle demokratiske partipolitikere på nasjonalt nivå USAs imperialistiske hegemoni over hele verden og de påfølgende imperialistiske forbrytelsene i USAs utenrikspolitikk.\n\nLiberale ‘sosialister’, med sitt engasjement for demokratene, kan da bare snakke tomt om anti-imperialismen. Så når demokratene har kontroll, gjør slike ‘sosialister’ vanligvis ingenting for å organisere folkelig motstand mot amerikanske imperiale forbrytelser mot folk i fremmede land. Faktisk ser de med vilje en annen vei for noen av disse forbrytelsene (som i tilfellet med Ukraina).\n\nDen riktige politikken for sosialister er å taktisk alliere seg med politikere fra Democratic Party når de faktisk kjemper for sosial rettferdighet. Imidlertid er det nødvendig på samme tid å opplære folket om demokratenes perfiditet og svik mot sosial rettferdighet.\n\nUnnlatelse av å opplære er å følge kapitalens agenter og opprettholde eksisterende uvitenhet og fordommer i befolkningen. Vi må bygge en solidaritetsbevegelse for sosial rettferdighet, ikke en valgkrets forpliktet til Democratic Party. Derfor: midlertidig begrensede taktiske allianser, ja; troskap, nei.\n\nPro-krig ‘sosialister’. Mens USA og NATO sender stadig flere og mer dødelige våpen som tjener til å forlenge denne krigens gru, er det ukrainske og russiske (ikke NATO-land) krigere og sivile som lider og dør.\n\nUansett hvem som vinner, vil både Russland og Ukraina ha betalt en enorm pris. I mellomtiden vil transnasjonal kapital, spesielt i våpen- og petroleumindustrien høste økt fortjeneste.\n\nPå tross av det tar våre anti-russiske ‘sosialister’ til orde for å sende vestlige våpen til Ukraina og drakoniske sanksjoner mot Russland. Dermed gir de sin støtte til Vestens nye kalde krig (nå varm) i Europa.\n\n[Merk: Sosialister har riktignok gitt avgjørende støtte til amerikanske utenlandske militæroperasjoner i de unntakstilfellene der de (av sine egne selviske grunner) var en alliert i rettferdig krig mot en undertrykkende fiende. Ukraina-krigen er tydeligvis ikke et slikt unntak.]\n\nHovedmotsigelse. Portside (en erklært «venstreorientert» nettpublikasjon) publiserte en solid anti-imperialistisk analyse av Ukraina-krigen av US Peace Council [USPC], og indikerte deretter at det ble gjordt for å presentere et alternativt synspunkt som Portside ikke var enig i. Kort tid etter publiserte Portside 11 kommentarer som svar på USPC-uttalelsen, alle unntatt én motarbeidet USPC-analysen, flere i svært fordømmende ordelag.\n\nTo av disse sluttet seg til en rekke andre anti-russiske venstreorienterte kommentatorer og fordømte den anti-imperialistiske analysen som «anti-imperialisme for idioter». En tredje, den erklærte amerikanske «marxisten» Carl Davidson (en tidligere leder for Students for a Democratic Society [SDS] og i revolusjonære organisasjoner, senere aktiv i Democratic Party, og for tiden i lederskap i CC-DS), kommenterte at «hovedmotsigelsen» i denne konflikten er «den russiske invasjonen av en suveren nasjon og Ukrainas forsvar av deres suverenitet».\n\nCarl Davidson ved lansering av en ny SDS i 2006. [Kilde: wikipedia.org]\n\nTydeligvis har anti-russiske ‘sosialister’ blant andre, bestemt at motsetningen mellom vestlig imperialisme og dens verdensomspennende tallrike mål (Russland, Kina, Iran, Syria, DPRK, Cuba, Venezuela, Nicaragua,…) for inneslutning, underkastelse, og/eller regimeskifte, ikke lenger er avgjørende.\n\nSiden de er synkronisert med USA og NATO i denne Ukraina-konflikten, har de blitt sosialpatrioter. Begrepet har sin opprinnelse hos lederne for sosialistpartiene i de store krigførende partene som (i 1914) laget påskudd for å rettferdiggjøre støtte til sine respektive imperiale regjeringer på begge sider i den store krigen (etter å ha forsømt i årevis å opplyse medlemmene sine rundt imperialisme). Våre nåværende sosialpatrioter, som er besatt av behovet for å forhindre valgseire fra fordomsfulle Trump-tilhengere, går tilsynelatende sammen, bevisst eller ubevisst, med de imperialistiske liberale av hensyn til politisk respektabilitet og folkelig innflytelse på bekostning av prinsippet.\n\nGitt deres tidligere bidrag i kamper for sosial rettferdighet, kan vi bare håpe at de, i motsetning til deres forgjengere fra 1914, vil gjenkjenne og rette sin feil.\n\nVår nåværende oppgave\n\nVi kan betrakte Russlands militære aksjon i Ukraina som overreaksjon, uklokt eller begge deler, og vi kan finne feil ved deres militære operasjoner; men selv om vi kan si våre misbilligende meninger, har vi ingen mulighet til å påvirke Russlands beslutninger.\n\nVår jobb, som anti-imperialistiske rettferdighetsaktivister i Vesten, er å fordømme og kraftig motarbeide USA-NATO-imperialismen (inkludert våpen til Ukraina og sanksjoner mot Russland).\n\nVi må avsløre usannhetene i den russofobiske krigspropagandaen, og vi må fortsette å støtte kampen mot den virkelige fienden. Det er vår forpliktelse selv om vi vil bli ærekrenket av noen erklærte ‘sosialister’ som «Putin-apologeter», «tosker» og «idioter».\n\nDenne artikkelen ble opprinnelig publisert av Covert Action Magazine: Ukraine War, Divided Left: “Social Patriots” and the “Anti-Imperialism of Fools”!\n\nCharles Pierce er en sosial rettferdighetsaktivist (antirasist og antiimperialist siden ungdommen på begynnelsen av 1960-tallet), en tidligere arbeideraktivist (fagforeningsforvalter og lokal offiser), og for tiden forsker og skribent om historie og politikk. Charles kan kontaktes på cpbolshi@gmail.com.\n\nArtikkelen er oversatt til norsk for steigan.no av Runar B.",
    "270 krigsfanger utvekslet mellom Russland og Ukraina": "Ukraina og Russland har med hjelp fra Tyrkia utvekslet til sammen 270 krigsfanger, inkludert ti utenlandske krigsfanger, opplyser ukrainske myndigheter.\n\n– Vi har fått frigjort 215 personer, sier den ukrainske presidenten Volodymyr Zelenskyjs stabssjef Andrij Jermak i en kunngjøring på ukrainsk fjernsyn.\n\nRussland har fått 55 krigsfanger, blant dem den tidligere ukrainske prorussiske politikeren Viktor Medvedtsjuk, som er alliert av Russlands president Vladimir Putin og anklaget for høyforræderi.\n\nDet opplyser Zelenskyj i sin daglige videotale.\n\nFangeutvekslingen skal være den største mellom partene siden Russland invaderte Ukraina i slutten av februar.\n\nSvyatoslav Palamar i Azov-regimentet snakker på telefon etter fangeutvekslingen. Foto: MINISTRY OF INTERNAL AFFAIRS OF UKRAINE / Reuters\n\nTyrkia\n\nZelenskyj sier at fem kommandører, blant dem ledere som forsvarte Azovstal-stålverket i havnebyen Mariupol i flere uker, er blitt sendt til Tyrkia som del av utvekslingsavtalen.\n\nAvtalen var blitt godt forberedt på forhånd og inngått med hjelp fra Tyrkias president Recep Tayyip Erdogan.\n\nDe løslatte krigsfangene blir værende i Tyrkia, der de er i sikkerhet, til krigen avsluttes, ifølge Zelenskyj.\n\nOnsdagens kunngjøring kom dagen etter at Erdogan sa til amerikansk fjernsyn at Russland og Ukraina var enige om utveksling av 200 krigsfanger.\n\nUtenlandske krigsfanger\n\nTidligere onsdag ble det kjent at ti utenlandske krigsfanger var blitt sendt fra Russland til Saudi-Arabia. Disse var del av utvekslingsavtalen, opplyser Zelenskyj.\n\nFem av disse ti krigsfangene kommer fra Storbritannia, og to kommer fra USA. I tillegg kommer én fra Sverige, én fra Marokko og én fra Kroatia.\n\n– Saudi-Arabia legger til rette prosedyrer for at de får en trygg hjemreise til sine respektive land, het det i en uttalelse fra det saudiarabiske utenriksdepartementet onsdag.\n\nStorbritannias statsminister Liz Truss var tidlig ute med å takke Ukraina og Saudi-Arabia for deres bistand i utleveringen.\n\nPå Twitter skriver Truss at hun gleder seg over nyheten om løslatelsene.\n\nDen ukrainske innenriksministeren Denys Monastyrsky (til venstre) snakker med Denys Prokopenko i Azov-regimentet (til høyre). Foto: Ukrainian Interior Ministry Press Office / AP\n\nTatt til fange i Øst-Ukraina\n\nSenere takket USA både Ukrainas president Volodymyr Zelenskyj og Saudi-Arabias kronprins Mohammed bin Salman for tilretteleggingen for løslatelsen av disse ti krigsfangene.\n\nDe to amerikanerne ble meldt savnet da de kom under kraftig skyts i Kharkiv-regionen nordøst i Ukraina, nær grensen til Russland, 9. juni.\n\nBegge hadde dratt til Ukraina på egen hånd. Der ble de venner fordi begge var fra Alabama, står det i en felles uttalelse fra familiene deres.\n\nKrigsfangene fra Storbritannia og Sverige ble alle tatt til fange av russisk-støttede separatister og russere i Luhansk og Donetsk i Øst-Ukraina, ifølge Truss og Sveriges utenriksminister Ann Linde.\n\n– Bragd\n\nFNs generalsekretær António Guterres ønsker nyheten om utveksling av over 250 krigsfanger varmt velkommen, står det i en uttalelse som Guterres' talsmann Stephane Dujarric har sendt ut.\n\n– Dette er ingen liten bragd, men langt mer gjenstår å gjøre for å dempe lidelsene som krigen i Ukraina har utløst. Han roser innsatsen fra begge parter, skriver Dujarric.\n\nDujarric opplyser at Guterres skal fortsette å støtte alle fremtidige forsøk på utveksling av krigsfanger.\n\n– Generalsekretæren gjentar behovet for full respekt for folkeretten, inkludert den humanitære folkeretten, når det gjelder behandling av krigsfanger, skriver Dujarric videre.",
    "Russisk gjengleder drept i Ukraina etter å ha blitt rekruttert fra fengsel": "Det ble tidlig kjent at den beryktede leiesoldat-gruppen Wagner var aktiv i Ukraina-krigen. Gruppen, som ofte beskrives som en privat, militær kontraktør, har tatt del i ulike konflikter. Blant annet har de kjempet i den syriske borgerkrigen på den syriske regjeringens side.\n\nLes alt om Ukraina-krigen her!\n\nIgor Kusk ble drept i kamper i Ukraina. Foto: Twitter\n\nDe har også tidligere kjempet i Ukraina i forbindelse med Russlands annektering av Krim-halvøya i 2014.\n\nI tillegg har de blitt anklaget for å stå bak skrekkfunnene i Butsja.\n\nTidligere denne måneden ble det bekreftet at gruppen rekrutterer soldater fra russiske fengsler.\n\nNå skal en av de rekrutterte kriminelle, en russisk gjengleder, være drept i krigen.\n\nPutins kokk rekrutterte fra fengsel\n\nDet sies at Wagner-gruppen eies av oligarken Jevgenij Prigozjin, også kalt «Putins kokk». I hovedsak driver Prigozjin en rekke restauranter og cateringselskaper som hyppig frekventeres av Russlands president Vladimir Putin.\n\nI en video som sirkulerte i vestlige medier tidligere denne måneden kan man se Prigozjin holde en rekrutteringstale i et russisk fengsel.\n\n(Saken fortsetter under videoen)\n\n– Ingen går tilbake bak lås og slå. Tjenestegjør du seks måneder, er du fri. Hvis du ankommer Ukraina og bestemmer deg for at det ikke er noe for deg, henretter vi deg, sier han til de innsatte.\n\nVidere skal han ha advart om at krigen er mer brutal enn krigen i Tsjetsjenia og at det vil bli stilt strenge krav til dem som soldater.\n\nBlant annet ble det langt ned strengt forbud mot desertering og overgivelse til ukrainske styrker. I tillegg sier Prigozjin at det også er forbud mot alkohol og narkotika, og at plyndring og seksuell kontakt med lokalbefolkningen er strengt forbudt.\n\nTok kontakt med Kadyrov\n\n55 år gamle Igor Kusk, lederen for en kriminell gjeng i Tatarstan, gikk selv aktivt inn for å verve seg til militærgruppen. Gjenglederen som sonet en dom på 23 år i fengsel for blant annet drap, satt i en av det russiske regimets strenge fengselskolonier.\n\nIgor Kusk skal selv ha kontaktet Tsjetsjenias leder Ramzan Kadyrov. Foto: AP/ NTB\n\nIfølge enken hans, skal Kusk ha sendt et brev den tsjetsjenske lederen Ramzan Kadyrov, der han ba om få å bli med i kampene i Ukraina.\n\nEn representant fra Wagner-gruppen kom så for å hente ham, og enken hevdet han ble sendt til frontlinjen 25. juli.\n\nDet skriver Business Insider som siterer den russiske avisen Business Gazeta.\n\n6. september ble han drept i kamp i Bakhmut-regionen.\n\nHyllet etter sin død\n\nEtter deltakelsen i krigen kan det ses ut som Kusks kriminelle fortid har blitt glemt. Ifølge Business Gazeta skal flere hundrevis av sørgende ha deltatt i 55-åringens begravelse i en landsby nær Kazan, litt over 80 mil øst for Moskva. Blant de sørgende skal det også ha vært flere lokale tjenestemenn.\n\nKusk skal så ha blitt begravet på «walk of fame», et æresområde på byens kirkegård hvor flere soldater drept i krigen skal være gravlagt.\n\nPå bilder publisert av den russiske avisen kan man se kisten hans fyllt med store buketter.",
    "Derfor er en humanitær intervensjon i Ukraina nødvendig": "Dette er en kronikk. Meninger i teksten står for skribentens regning. Send inn kronikker og debattinnlegg til Forsvarets forum her.\n\nSkylden for krigen, grusomhetene og ødeleggelsene i Ukraina ligger alene hos Russland. Dets skyld betyr imidlertid ikke at Nato står helt uten ansvar.\n\nAnnonse\n\nAlliansen bærer et ansvar for å ikke ha forhindret en krig den kunne ha stoppet. En krig som har ført til store lidelser og ødeleggelser, europeisk resesjon, økt global fattigdom og sult, radikalisering og økt ekstremisme, og redusert Euro-Atlantisk sikkerhet og stabilitet.\n\nKrigen kunne ha vært unngått hvis Nato hadde opptrådt i tråd med dets definerte kjerneoppgaver. At den valgte å handle annerledes enn nedfelt i dets strategiske konsept har imidlertid også konsekvenser for Natos troverdighet og vår kollektive sikkerhet.\n\n«Basert på felles verdier om demokrati, menneskerettigheter og rettsstaten, har alliansen siden starten arbeidet for å sikre en rettferdig og varig fredelig orden i Europa.» Allerede i 1999 påpekte alliansen at dette målet kunne settes i fare av kriser og konflikter som påvirker sikkerheten i det euroatlantiske området. For å løse dets primæroppdrag, fastslo medlemslandene at alliansen også måtte bidra til fred og stabilitet i hele regionen.\n\nIkke godt nok\n\nI 2010 definerte Nato krisehåndtering som en av dets tre kjerneoppgaver. Alliansen skulle bidra til å håndtere kriser under utvikling som kunne påvirke dens sikkerhet, før de eskalerer til konflikter og å stoppe pågående konflikter der de påvirker medlemslandenes sikkerhet.\n\nGode intensjoner brast imidlertid som følge av manglende politisk vilje og med det, en forvitring av militær evne og avskrekking. Vesten har med russiske øyne lenge fremstått som svak, splittet og prinsippløs.\n\nVesten har på sin side aldri forstått Russland. Vi har opptrådt som om at det delte våre verdier og interesser. Det har det aldri gjort.\n\nDe anser forhandlinger som et tegn på svakhet og har derfor integrert militærmakt som en del av dets aggressive utenrikspolitikk. Hvor Europa har vært i dyp fred siden 1990-tallet har Russland vært i en konstant «konflikt» siden tidlig 2000-tallet. Det agerer deretter og forstår derfor kun makt.\n\nHvis man anser dets gjentatte brudd på folkeretten som en test av vestlig vilje og evne til å beskytte folkeretten og våre felles verdier og prinsipper, så har vi feilet. Vi har aldri reagert på en måte som stoppet neste og ofte mer alvorlig «test». I motsetning til Russland, har Nato og dets medlemsland valgt å aldri bruke hele skalaen av tilgjengelige maktmidler som respons på dets overtramp.\n\nDets aggresjoner inkluderer angrepet på Georgia i 2008 og Ukraina i 2014, krigsforbrytelsene i Syria, kuppforsøket i Montenegro, nedskytningen av passasjerflyet MH-17, stengningen av Kertsjstredet, blokaden av ukrainske havner og angrepet på dets marine, begrensninger av internasjonal navigasjonsfrihet, terroranslag og ikke minst, dets hybridkrig mot både Ukraina så vel som Natos og EUs medlemsland. Sistnevnte inkluderer gjentatte innblanding i valg og folkeavstemninger, energikrig, informasjonskrig, cyberangrep, likvideringer, politisk påvirkning og manipulasjon, med mer.\n\nNoen vil med rette hevde at Vesten har gjort noe. Vi har fordømt de russiske overgrepene og tidvis vedtatt sanksjoner.\n\nLes også: Nupi-forsker: Vestens press mot Russland minner om krig\n\nDet har imidlertid ikke vært sammenheng mellom ord og handling. Vi eskalerte ikke sanksjonene da Russland nektet å etterleve folkeretten. Vi styrket ikke forsvarsbudsjettet, startet ikke en gjenoppbygging av forsvaret, lukket ikke kritiske sårbarheter. Vi agerte ikke på den russiske hybridkrigen. Vi utøvde ikke militært diplomati.\n\nVesten har i hovedsak bare vært veldig «bekymret».\n\nSom en reaksjon på en krig på det europeiske kontinent, besluttet medlemslandene å kanskje øke forsvarsbudsjettets andel av bruttonasjonalprodukt til to prosent innen ti år. Åtte år senere har bare ti av 30 land oppnådd målsettingen. Norge er ikke et av disse.\n\nVesten valgte allerede i 2014 å utelukke bruk av militærmakt og gav dermed Russland fullt handlingsrom. Alliansen unnlot å støtte Ukrainas forsøk på å gjenoppbygge et troverdig forsvar. (Hybrid-) krigens sanne natur ble aldri anerkjent.\n\nMinsk-avtalene ble akseptert som en «fredsavtale» selv om den var signert under press og aldri kunne ha ført til fred. På vegne av Europa forsøkte Tyskland og Frankrike å presse Ukraina til å etterleve en avtale som ville ha ført til tap av suverenitet.\n\nI sum signaliserte vi dermed at vi ikke var villig til å kjempe for internasjonal rettsorden, våre verdier og prinsipper. Nato viste tidlig at det ikke ville opptre i tråd med dets strategiske konsept. Vi undergravde dermed Natos troverdighet som forutsetter at en motstander ser en sammenheng mellom ord og handling, og mellom vilje og evne.\n\nKollektivt forsvar og krisehåndtering var to av Natos tre kjerneoppgaver. Når alliansen valgte å ikke løse det ene, oppstår det umiddelbar tvil om dets evne og vilje til å løse det andre.\n\nLes også: Norge har innført nye sanksjoner mot Putin og det russiske regimet\n\nMoral, prinsipp og konsekvenser\n\nNår jeg har argumentert for en humanitær intervensjon i Ukraina og at Nato må beskytte ukrainsk luftrom og bryte den russiske maritime blokaden i Svartehavet, er det begrunnet i våre nasjonale interesser.\n\nFor det første dreier dette seg om moral. Det handler om å beskytte folkeretten og opptre i henhold til FNs «Responsibility to Protect» konseptet. Det handler om å forsvare våre verdier og prinsipper, og om å nekte land å endre grenser ved hjelp av våpenmakt. Det handler om å gjøre det som er riktig.\n\nFor det andre ville humanitær intervensjon vært i tråd med Natos strategiske konsepter fra 2010. Det handler om at alliansen har erkjent at dets sikkerhets-utfordringer starter utenfor dets ansvarsområde. Dette er en krig som vi er tjent med å løse sammen med Ukraina. Nato kan ikke la seg avskrekke av Russland.\n\nFor det tredje vil en mulig russisk seier undergrave europeisk sikkerhet og stabilitet. Det vil ikke bare oppmuntre og styrke Russlands videre konfrontasjon med vesten, men også skape varig ustabilitet langs våre grenser. Det vil ikke minst skape presedens for andre autoritære stater.\n\nFor det fjerde har jeg lengre påpekt at en «tsunami av ringvirkninger» av krigen vil få store globale konsekvenser. Dette inkluderer økte levekostnader, mat- og energi-usikkerhet, økt hungersnød, resesjon, og mer. Dette øker sannsynligheten for sosial uro, økt ekstremisme, opptøyer og regjeringers fall. Det politiske landskapet i USA og Europa vil – som på 30-tallet – bli endret av politiske krefter som utnytter velgernes frustrasjon.\n\nFor det femte, vil et Nato-nærvær i Ukraina alene ha eksakt samme virkning som dets nærvær langs Europas østflanke. Det vil være en «trippwire» som reduserer russisk handlingsrom. Dets angrep på mål i Ukraina vil medføre fare for angrep på Nato styrker utplassert i landet og dermed en risiko for kraftfulle reaksjoner fra vesten.\n\nLes også: EU enig om å kutte oljeimporten fra Russland\n\nFor det sjette handler det om å ta Russland på alvor. Russland definerte Nato som en trussel allerede i 2014 og anser alliansen som en aktiv part i krigen. Det hevder at Vesten fører en informasjonskrig, økonomisk krig, stedfortrederkrig og en total krig mot Russland. Sanksjonene blir omtalt som direkte angrep.\n\nEtter å selv ha ført en hybridkrig mot vesten i årevis, overleverte Russland et ultimatum til USA og alliansen i desember 2021. Å fortsette å omtale dette som bare en krig mellom Russland og Ukraina undergraver vår egen troverdighet.\n\nSist, men ikke minst, har jeg påpekt at vestlig humanitær intervensjon også er uunngåelig. Som en følge av manglende investering i medlemslandenes forsvar, er mange i ferd med å gå tom for våpen de kan donere til Ukraina uten omfattende opplæring. Det eneste alternativet som gjenstår, er da å gi landet både våpnene og operatørene som trengs for å betjene dem effektivt.\n\nLes også: Zelenskyj: Russland begår folkemord\n\nMå overbevise\n\nVil en humanitær intervensjon innebære en eskalering? Sannsynligvis, men ikke slik mange hevder. Eskalere betyr å stige trinnvis, å utvikle seg eller øke gradvis. Det er ikke en av/på bryter. Svart/hvitt. Enten fred eller krig.\n\nEn eskalering er ikke ensbetydende med krig. Tvert imot, for å kunne tilrive oss initiativet og påvirke krigens videre forløp er en midlertidig «eskalering» helt nødvendig. Dette er selve forutsetningen for å kunne deeskalere. Nato må demonstrere politisk vilje og militær evne for derigjennom overbevise aggressor at fred er en bedre løsning enn krig.\n\nNato må overbevise Russland om at vi er forberedt på å beskytte folkeretten, demokratiet, våre felles verdier og prinsipper og ikke minst, europeisk sikkerhet. Vi må formidle et budskap Russland forstår: Vi er villig til å slåss for det vi tror på. Først da vil Russland vurdere fred.\n\nLes også: Frankrike frykter at Russland bruker Tyrkia til å omgå sanksjoner\n\nPer i dag har vi liten eller ingen innflytelse på hvordan krigen vil utvikle seg. Nato lar i dag Russland og Ukraina avgjøre Europeisk sikkerhet og stabilitet alene. Vi lar Russland undergrave Natos troverdighet, undergrave Europeisk stabilitet og påføre verden enorme kostnader.\n\nEuropeisk sikkerhet er i dag knyttet til ukrainsk mot, profesjonalitet og motstandskraft. Dette er både urimelig, uakseptabelt, kritikkverdig og høyst uansvarlig.",
    "Spillegalskap i Putins tid": "Ingen har skildret spillegalskap som den russiske presidentens landsmann, Fjodor Dostojevskij. Romanen Spilleren har vært obligatorisk lesing for generasjoner av russere. Nå kan de bruke sin innsikt i spillerens sinn, om hvordan galskapen tar bolig i en spiller som er i ferd med å tape alt, om en som pantsetter først sin kones giftering, så hennes kjole, og sine egne klær, bare for å satse en siste gang på ruletten, og dermed – med ett slag – å tro at han kan vinne tilbake alt det tapte. Dermed tror han også at han kan vinne tilbake sin ære, som selvfølgelig har gått tapt i runde etter runde med nederlag på ruletten.\n\nPUTIN TALTE: Russlands president Vladimir Putin talte til befolkningen onsdag 21. september. Dagsbladets kommentator oppsummerer talen. Video: Dagbladet TV Vis mer\n\nMed innsikten i en spillers sinn kjenner russerne nå igjen sin egen president, Vladimir Putin. Krigen i Ukraina har for lengst blitt et spill, et spill med skjebnen, der absolutt alt er i potten for den russiske presidenten. For nå er det alt eller ingenting for Putin, etter at han onsdag innførte delvis mobilisering, og gjennomfører «folkeavstemninger» i de delene av de ukrainske fylkene som han kontrollerer.\n\nVi snakker om Donetsk, som Putin bare kontrollerer halvparten av, og Luhansk, der han kontrollerte hele fylket, inntil ukrainerne fortsatte sin militære framgang i Kharkiv, og litt inn i Luhansk de siste dagene. Omtrent halvparten av disse østlige fylkene har Putin kontrollert siden 2014. Og vi snakker om Zaporizjzja og Kherson fylker i sør, som Putin tok deler av i de første ukene av invasjonen i vinter.\n\nUtgangspunktet er altså at Putin har tapt, og at han etter alle tapene høyner innsatsen for å vinne tilbake alt det tapte, for muligens å sitte igjen med en større gevinst til slutt. Og det er nye sider ved den russiske presidenten vi ser. Inntil onsdag hadde Putin alternative exitstrategier fra krigen i Ukraina. Det ville vært ydmykende for ham, ja, og kanskje ville han i fredssamtaler bare kunnet beholde det kan kontrollerte av Donetsk og Luhansk da invasjonen begynte.\n\nMen i stedet så satser han på mer av det samme som ikke har virket i denne krigen. For i stedet for elitesoldater som ofte ble drept eller såret i invasjonens første fase, så mobiliserer han nå det som ser ut til å være tilfeldige unge menn, som uten mye trening, og enda mindre motivasjon for denne krigen, skal konfrontere høyt motiverte ukrainske soldater som stadig får bedre trening, og mer moderne våpen fra sine venner i vest. Dessuten ser Russland ut til å ha gått tom for moderne våpen og ammunisjon.\n\nPutin, som i hele sin tid som Russlands leder alltid tidligere har sørget for å ha flere utganger han kunne krype ut av hvis det skulle røyne på, er nå bundet til én mulighet, nemlig seier over ukrainerne på slagmarken. Det finnes ingen alternative strategier. Han kaster Russland inn i en mer og mer total krig. Hvis ikke de 300 000 soldatene som skal mobiliseres er nok, så sier en hemmeligstemplet paragraf i mobiliseringsordren ifølge lekkasjer at inntil en million mann kan mobiliseres. Og for ordens skyld så minnet forsvarsminister Sergej Sjojgu om at Russland kan mobilisere 25 millioner mann.\n\nDen russiske presidenten har hatt en klar innenrikspolitisk strategi med denne krigen, som han til tross for mobiliseringen fortsatt kaller for en militær spesialoperasjon. Strategien har vært å sende noen relativt få inn i krigen, hovedsakelig kontraktsoldater fra fattige og fjerne provinser, og tvangsrekrutterte fra de okkuperte områdene. Og å holde krigen på lengst mulig avstand for resten av russerne.\n\nMed mobiliseringsordren er denne strategien forlatt. Nå er innsatsen betydelig høynet, hele Russland er direkte involvert i krigen, og over hele landet utspilles det nå scener der gråtende mødre, kjærester, og koner, tar farvel med sine sønner og menn som skal i krigen. De gråter som om det er siste gang de ses. For kanskje er det nettopp slik det blir. Et sted mellom 5937 og 43 000 russiske soldater er døde. Det første tallet er Sjojgus tall, det andre er den ukrainske presidenten Volodymyr Zelenskyjs tall fra august. Amerikansk og britisk etterretning heller mer mot de ukrainske enn mot de russiske tallene.\n\nHos spilleren Dostojevskij – som skrev sin roman etter intense personlige erfaringer – var innsatsen penger. For spilleren Putin er innsatsen menneskeliv. Men utgangspunktet for Putin er omtrent like dårlig som for Dostojevskij. For der Putin har tapt, i Kyiv, på Slangeøya, i Kharkiv, og i internasjonalt diplomati, så satser han bare mer av det samme. Han kan ikke annet.",
    "Tredje fase i Ukraina-krigen: NATO mot Russland": "Russland kjemper ikke lenger mot en ukrainsk hær utstyrt av NATO, men en NATO-hær bemannet av ukrainere. Til tross for tilbakeslaget ved Kharkiv vil Russland fortsatt vinne, skriver militæranalytikeren Scott Ritter.\n\nAv Scott Ritter, Consortiumnews 12. september 2022\n\nScott Ritter.\n\nDen ukrainske hæren startet en stor offensiv mot russiske styrker utplassert i regionen nord for den sørlige byen Kherson 1. september. Ti dager senere hadde ukrainerne utvidet omfanget av sine offensive operasjoner til å omfatte regionen rundt den nordlige byen Kharkov.\n\nMens Kherson-offensiven ble kastet tilbake av russerne, med store tap for de ukrainske styrkene i både mannskap og materiell, viste Kharkov-offensiven seg å være en stor suksess , med gjenerobring av tusenvis kvadratkilometer territorium som tidligere var okkupert av russiske tropper.\n\nI stedet for å starte sin egen motoffensiv mot ukrainerne som opererer i Kharkov-regionen, kom det russiske forsvarsdepartementet (MOD) med en kunngjøring som mange mennesker syntes var sjokkerende: «For å oppnå de uttalte målene for den spesielle militæroperasjonen om å frigjøre Donbas,» kunngjorde de via Telegram, ble det «besluttet å omgruppere russiske tropper … for å øke innsatsen i Donetsk-retningen.»\n\nI en bagatellisering av forestillingen om en retrett, erklærte den russiske MOD at «for dette formål ble det under tre dager gjennomført en operasjon for å nedskalere og organisere overføringen av [russiske] tropper til territoriet til Folkerepublikken Donetsk.\n\nUnder denne operasjonen», heter det i rapporten, «ble det utført en rekke distraksjoner og demonstrasjonstiltak, som indikerer troppenes reelle handlinger» som, erklærte russerne, resulterte i at «mer enn to tusen ukrainske og fremmedkrigere ble ødelagt, samt mer enn hundre enheter med pansrede kjøretøy og artilleri.»\n\nFor å sitere den udødelige Yogi Berra, det var «déjà vu på nytt».\n\nFaser av krigen\n\nDen 25. mars holdt sjefen for det operative hoveddirektoratet for generalstaben til de væpnede styrker i den russiske føderasjonen, generaloberst Sergei Rudskoy, en orientering der han kunngjorde slutten på det han kalte Fase én av Russlands «spesielle militæroperasjon». ” (SMO) i Ukraina.\n\nMålene for operasjonen, som startet 24. februar da russiske tropper krysset grensen til Ukraina, var å forårsake «slik skade på militær infrastruktur, utstyr, personell fra de væpnede styrker i Ukraina» at det ville forhindre enhver betydelig forsterkning av de ukrainske styrkene utplassert i Donbas-regionen.\n\nRudskoy kunngjorde da at russiske tropper ville trekke seg tilbake og omgruppere seg slik at de vil være i stand til å «konsentrere seg om det viktigste – den fullstendige frigjøringen av Donbas.»\n\nDermed begynte Fase to.\n\nDen 30. mai publiserte jeg en artikkel i Consortium News hvor jeg diskuterte nødvendigheten av en Fase tre. Jeg skrev at\n\n«Både fase én og fase to av Russlands operasjon var spesielt skreddersydd for de militære betingelsene som var nødvendige for å eliminere trusselen mot Lugansk og Donetsk fra oppbyggingen av ukrainsk militærmakt i Øst-Ukraina. … Russland kommer snart til å kunngjøre at de har beseiret de ukrainske militærstyrkene som er oppstilt i øst, og dermed gjøre slutt på tanken om den overhengende trusselen som ga Russland den juridiske begrunnelsen for å påta seg operasjonen.»\n\nEt slikt utfall, skrev jeg, ville «etterlate Russland med en rekke uoppfylte politiske mål, inkludert denazifisering, demilitarisering, permanent ukrainsk nøytralitet og NATOs samtykke til et nytt europeisk sikkerhetsrammeverk i tråd med linjene som ble utarbeidet av Russland og lagt fram som traktatforslag i desember 2021. . Hvis Russland skulle stoppe sin militære operasjon på dette tidspunktet,» erklærte jeg, «ville det være å gi politisk seier til Ukraina, som ‘vinner’ ved ikke å tape.»\n\nDenne tankegangen var basert på min tro på at «mens man tidligere kunne hevde at en overhengende trussel ville fortsette å eksistere så lenge de ukrainske styrkene hadde tilstrekkelig kampkraft til å gjenerobre Donbas-regionen, kan et slikt argument ikke fremsettes i dag .»\n\nKort sagt, jeg trodde at drivkraften for Russlands utvidelse til en tredje fase ville oppstå først etter at de hadde fullført oppdraget med å frigjøre Donbas i fase to. «Ukraina,» sa jeg, «selv med den massive tilførselen av militær bistand fra NATO, ville aldri igjen være i en posisjon til å true en russisk erobring av Donbas-regionen.»\n\nJeg tok feil.\n\nAnne Applebaum, en neokonservativ stabsskribent for The Atlantic , intervjuet nylig generalløytnant Yevhen Moisiuk, nestkommanderende for de ukrainske væpnede styrkene, om den vellykkede ukrainske offensive operasjonen. «Det som virkelig overrasker oss,» sa Moisiuk, «er at de russiske troppene ikke slår tilbake.»\n\nApplebaum satte sin egen spinn på generalens ord. «Tilbydd valget mellom å kjempe eller flykte,» skrev hun om de russiske soldatene, «ser mange av dem ut til å rømme så fort de kan.»\n\nI følge Applebaum har den ukrainske suksessen på slagmarken skapt en ny virkelighet, der ukrainerne, konkluderer hun, «kan vinne denne krigen» og dermed «gjøre slutt på Putins regime».\n\nJeg tok ikke så feil.\n\nSovjet- og NATO-doktrine\n\nKrig er en komplisert virksomhet. Applebaum virker uvitende om dette. Både Ukraina og Russland har stor krigsmakt, med profesjonelle organisasjoner støttet av institusjoner designet for å produsere kvalifiserte krigere. Begge militærene er godt ledet, godt utstyrt og godt forberedt til å påta seg oppdragene de er tildelt. De er blant de største militære organisasjonene i Europa.\n\nDet russiske militæret er dessuten bemannet av offiserer av høyeste kaliber, som har gjennomgått omfattende opplæring i militærkunst. De er eksperter på strategi, operasjoner og taktikk. De kan sin virksomhet.\n\nPå sin side har det ukrainske militæret gjennomgått en radikal transformasjon i årene siden 2014, der doktriner fra sovjettiden har blitt erstattet av en hybrid som inkorporerer NATOs doktriner og metoder.\n\nDenne transformasjonen har blitt akselerert dramatisk siden den russiske invasjonen, med det ukrainske militæret som praktisk talt gikk over fra eldre tungt utstyr fra sovjettiden til et arsenal som i større grad gjenspeiler organisasjonen og utstyret til NATO-nasjoner, som gir milliarder av dollar med utstyr og opplæring.\n\nUkrainerne er, i likhet med sine russiske kolleger, militære fagfolk som skjønner nødvendigheten av å tilpasse seg til virkeligheten på slagmarken. Den ukrainske erfaringen er imidlertid forvansket av at de prøver å kombinere to forskjellige doktrinære tilnærminger til krig (sovjettiden og moderne NATO) under kampforhold. Denne kompleksiteten skaper muligheter for feil, og feil på slagmarken resulterer ofte i tap – betydelige tap.\n\nRussland har utkjempet tre forskjellige krigsstiler i løpet av de seks månedene siden de gikk inn i Ukraina. Den første var en manøverkrig, designet for å gripe så mye territorium som mulig for å forme slagmarken militært og politisk.\n\nOperasjonen ble utført med omtrent 200 000 russiske og allierte styrker, som stod opp imot et aktivt ukrainsk militær på rundt 260 000 soldater støttet av opptil 600 000 reservister. Standard 3:1 angriper/forsvarer-forhold gjaldt ikke – russerne forsøkte å bruke fart, overraskelse og dristighet for å minimere Ukrainas tallmessige fordel, og i prosessen håpet de på en rask politisk kollaps i Ukraina som ville forhindre større kamper mellom russiske og ukrainske væpnede styrker.\n\nDenne planen lyktes i noen områder (i sør, for eksempel rundt Kherson), og bandt opp ukrainske tropper og forårsaket avledning av forsterkninger bort fra kritiske operasjonssoner. Men det mislyktes strategisk – ukrainerne kollapset ikke, men hardnet til – og sikret en lang, hard kamp fremover.\n\nDen andre fasen av den russiske operasjonen fikk russerne til å omgruppere seg for å fokusere på frigjøringen av Donbas. Her tilpasset Russland sin operative metodikk, ved å bruke sin overlegenhet i ildkraft til å gjennomføre en langsom, bevisst fremrykning mot ukrainske styrker som var gravd ned i omfattende defensive nettverk, og ved å gjøre det oppnådde de en uhørt tapsratio, med ti eller flere ukrainere drept eller såret for hvert russiske offer.\n\nMens Russland sakte rykket fremover mot ukrainske skyttergravsstyrker, ga USA og NATO Ukraina militærutstyr for milliarder av dollar, inkludert tilsvarende flere pansrede divisjoner (tanks, pansrede kampvogner, artilleri og støttekjøretøyer), sammen med omfattende operasjonell opplæring i bruk av dette utstyret ved militære installasjoner utenfor Ukraina.\n\nKort sagt, mens Russland var opptatt med å ødelegge det ukrainske militæret på slagmarken, var Ukraina opptatt med å rekonstruere den hæren, og erstatte ødelagte enheter med friske styrker som var ekstremt godt utstyrt, godt trent og godt ledet.\n\nDen andre fasen av konflikten så Russland ødelegge den gamle ukrainske hæren. I dens sted sto Russland nå overfor mobiliserte territorielle og nasjonale enheter, støttet av rekonstituerte NATO-trente styrker. Men hoveddelen av de NATO-trente styrkene ble holdt i reserve.\n\nDen tredje fasen – NATO vs. Russland\n\nDette er styrkene som har vært engasjert i de nåværende kampene. Russland befinner seg i en fullverdig stedfortreder-krig med NATO, og står overfor en militærstyrke i NATO-stil som blir logistisk støttet av NATO, trent av NATO, forsynt med NATO-etterretning og arbeider i harmoni med NATOs militære planleggere.\n\nHva dette betyr er at den nåværende ukrainske motoffensiven ikke bør sees på som en forlengelse av fase to-kampen, men snarere initieringen av en ny tredje fase som ikke er en ukrainsk-russisk konflikt, men en NATO-russisk konflikt.\n\nDen ukrainske slagplanen har «Made in Brussels» stemplet over seg. Styrkesammensetningen ble bestemt av NATO, det samme var tidspunktet for angrepene og retningen for angrepene. NATOs etterretning lokaliserte nøye sømmene i det russiske forsvaret og identifiserte kritiske kommando- og kontroll-, logistikk- og reservekonsentrasjonsnoder som ble mål for ukrainsk artilleri, som opererer på en skytskontrollplan laget av NATO.\n\nKort sagt, den ukrainske hæren som Russland møtte i Kherson og rundt Kharkov var ulik noen ukrainsk motstander den tidligere hadde møtt. Russland kjempet ikke lenger mot en ukrainsk hær utstyrt av NATO, men snarere en NATO-hær bemannet av ukrainere.\n\nUkraina fortsetter å motta milliarder av dollar i militær assistanse, og har for tiden titusenvis av tropper som gjennomgår omfattende trening i NATO-nasjoner.\n\nDet vil komme en fjerde fase, og en femte fase … så mange faser som nødvendig før enten Ukraina uttømmer sin vilje til å kjempe og dø, NATO uttømmer sin evne til å fortsette å forsyne det ukrainske militæret, eller Russland uttømmer sin vilje til å kjempe en endeløs konflikt i Ukraina. Tilbake i mai kalte jeg beslutningen fra USA om å gi milliarder av dollar i militærhjelp til Ukraina for «en spillskifter».\n\nMassiv etterretningssvikt\n\nDet vi er vitne til i Ukraina i dag er hvordan disse pengene har endret spillet. Resultatet er flere døde ukrainske og russiske styrker, flere døde sivile og mer ødelagt utstyr.\n\nHvis Russland skal seire, vil de måtte identifisere sine mange feil som ledet opp til den vellykkede ukrainske offensiven og tilpasse seg deretter. Først og fremst representerer den ukrainske offensiven rundt Kharkov en av de mest alvorlige etterretningssviktene av en profesjonell militær styrke siden den israelske unnlatelsen av å forutsi det egyptiske angrepet på Suez-kanalen som startet Yom Kippur-krigen i 1973.\n\nUkrainerne hadde signalisert at de hadde til hensikt å gjennomføre en offensiv i Kherson-regionen i mange uker. Det ser ut til at da Ukraina satte i gang sine angrep langs Kherson-linjen, antok Russland at dette var den etterlengtede offensiven, og sendte raskt reserver og forsterkninger til denne fronten.\n\nUkrainerne ble slått tilbake med store tap, men ikke før Russland hadde forpliktet sine reserver. Da den ukrainske hæren angrep i Kharkov-regionen noen dager senere, ble Russland overrumplet.\n\nOg så er det i hvilken grad NATO hadde integrert seg i alle aspekter av ukrainske militæroperasjoner.\n\nHvordan kunne dette skje? En etterretningssvikt av denne størrelsesorden tyder på mangler i både Russlands evne til å samle etterretningsdata, samt manglende evne til å produsere rettidige og nøyaktige vurderinger for den russiske ledelsen. Dette vil kreve en topp-til-bunn-gjennomgang for å bli tilstrekkelig behandlet. Kort sagt, hoder vil rulle – og det snart. Denne krigen stopper ikke med det første, og Ukraina fortsetter å forberede seg på fremtidige offensive handlinger.\n\nHvorfor Russland fortsatt vil vinne\n\nTil slutt tror jeg fortsatt at sluttspillet forblir det samme – Russland vil vinne. Men kostnadene ved å forlenge denne krigen har blitt mye høyere for alle involverte parter.\n\nDen vellykkede ukrainske motoffensiven må settes inn i riktig perspektiv. Ofrene Ukraina led, og fortsatt lider, for å oppnå denne seieren er uholdbare. Ukraina har brukt opp sine strategiske reserver, og disse vil måtte rekonstrueres dersom Ukraina skal ha noe håp om å fortsette et fremskritt i denne retningen. Dét vil ta måneder.\n\nRussland har i mellomtiden ikke mistet noe mer enn noen uforsvarbare områder. Russiske tap var minimale, og tap av utstyr ble lett erstattet.\n\nRussland har faktisk styrket sin militære stilling ved å skape sterke forsvarslinjer i nord som er i stand til å motstå ethvert ukrainsk angrep, samtidig som de øker tilgjengelig kampkraft for å fullføre oppgaven med å frigjøre de resterende delene av Donetsk-folkerepublikken som fortsatt er under ukrainsk kontroll.\n\nRussland har langt mer strategisk dybde enn Ukraina. Russland begynner å treffe kritiske infrastrukturmål, som kraftstasjoner, som ikke bare vil lamme den ukrainske økonomien, men også landets evne til å flytte store mengder tropper raskt via tog.\n\nRussland vil ta lærdom av Kharkov-nederlaget og fortsette sine uttalte mål.\n\nBunnlinjen – Kharkov-offensiven var så god som den kunne bli for Ukraina, mens Russland ikke har vært i nærheten av å nå bunnen. Endringer må gjøres av Russland for å fikse problemene identifisert gjennom Kharkov-nederlaget. Å vinne ett slag er én ting; å vinne en hel krig noe helt annet.\n\nFor Ukraina betyr de enorme tapene deres egne styrker lider, kombinert med den begrensede skaden som er påført Russland, at Kharkov-offensiven i beste fall er en pyrrhosseier, en seier som ikke endrer den grunnleggende realiteten at Russland vinner, og vil vinne, konflikten i Ukraina.\n\n*\n\nBearbeidet maskinoversettelse, Derimot.no\n\nDen opprinnelige kilden til denne artikkelen er Consortiumnews\n\nCopyright © Scott Ritter , Consortiumnews , 2022\n\nSignerte leserinnlegg står for forfatterens regning og gjenspeiler ikke nødvendigvis redaksjonens oppfatninger.",
    "Norske veteraner på donortur i Ukraina": "– Det er noen som ikke vil at vi skal komme frem, sier Joakim (32).\n\nAnnonse\n\nTips oss: Har du tips eller innspill til denne eller andre saker? Send oss en e-post på: [email protected] eller ta direkte kontakt med en av journalistene.\n\nDet er slutten av august i Kyiv. Joakim har kassebilen full av droner, stridsvester, uniformer og førstehjelpsutstyr. Om ett døgn skal han og makkeren kjøre Veteran Aids bil til Kharkiv for å dele dem ut. Det kan bli en farefull ferd. Ikke bare fordi det snart er nasjonaldag i Ukraina, og amerikansk etterretning har varslet at russerne skal angripe sivil infrastruktur, men også fordi Veteran Aid møter stadig mer motstand når reiser inn i Ukraina.\n\n– På motorveien i Danmark ble vi plutselig stoppet av mange politibiler. Noen hadde sagt til det danske politiet at vi smuglet. Jeg vet ikke hvem det var, men for å si det sånn: Det er noen som ikke liker at vi reiser inn med materiell, sier Joakim.\n\nLes også: Nato-topp: Et vendepunkt i historien\n\nMakkeren hans sitter stum ved siden av. Han vil ikke si noen personlige detaljer om seg selv. Joakim er også på vakt, og vil ikke dele etternavnet sitt med Forsvarets forum. Ikke bare skal han dele ut utstyret som veteranene i Norge har samlet inn. Han skal også bli igjen for å trene opp ukrainske rekrutter ved fronten. Joakim vet ikke at oppholdet i Ukraina vil bli avsluttet tidligere enn planlagt.\n\nKjapp løsning i Kyiv\n\nFredag morgen i slutten av august. Solen duver bak noen spredte skyer. Snart er Veteran Aid fremme ved en militærbase, som ingen av oss kan si hvor holder til.\n\n– I går spurte jeg veterangruppen vår om 20.000 kroner. I dag har vi fått samlet inn alle pengene, slik at vi har råd til ti skuddsikre vester.\n\nDet er nærmere 700 veteraner i den lukkede, norske gruppen. Veteranene får også kjøpt materiell billig fra leverandørene og får donasjoner av utstyr. Alt utstyret leveres direkte til brigadene, som de har blitt kjent med gjennom den sivile organisasjonen Ghost Fundation i Kharkiv.\n\n– Jeg fikk nettopp tak i det norske firmaet Parabellum AS. De har ti plater liggende, og kommer kjørende med dem fra lageret i Kyiv. Alt er fikset på en time.\n\nJoakim er synlig fornøyd. Dagen før møtte han en belarusisk soldat, en mann som bruker navnet «R». Belaruseren hadde funnet Veteran Aid på Instagram og skrevet til dem at han manglet både skuddsikker vest, uniform og støvler. Joakim og makkeren kjørte innom basen i utkanten av Kyiv. De skjønte straks at det var behov for mer, så nå er vi på vei tilbake.\n\n– Det er akkurat slik vi i Veteran Aid skal jobbe. Det skal være kjapp vei fra pengene til mottakeren, sier han.\n\nSammen med Daniel Viksund startet han opp Veteran Aid samme uken som Russland invaderte Ukraina.\n\n– Vi begynte med pengesamling, og fra lørdag til onsdagen var det allerede samlet inn 75.000 kroner. Allerede lørdagen etter dro vi til Ukraina med en semitrailer med førstehjelpsutstyr og to følgebiler, sier Daniel Viksund.\n\nLitt over et halvt år senere har Veteran Aid samlet inn 400.000 kroner fra veteranene i facebookgruppa.\n\n– Det beløpet har gått til innkjøp av droner, noe materiell og leie av biler. Men den reelle verdien av det vi har kjørt ned er fire-fem millioner kroner. Vi har blant annet fått enormt mye droner. Av de 20 dronene vi har fraktet nedover, er 16 gitt til oss gratis.\n\nBelarusere mot Putin og Lukasjenko\n\nTilbake til Kyiv, der Joakim hopper ut av Veteran Aids kassebil. Han hilser på «R», og går opp de mange trappene mot de andre soldatene. Hvordan basen ser ut, er hemmelig. Det samme er antall soldater den huser, men belaruserne snakker gjerne om hvorfor de er her.\n\nNoen av dem flyktet fra Belarus under demonstrasjonene i 2020, da regimet til president Lukasjenko massearresterte aktivister og torturerte minst tusen av dem. Andre soldater valgte å reise fra Belarus da krigen mot Ukraina startet.\n\n– Etter demonstrasjonene var det mange som mistet håpet om at Belarus noensinne kan bli bedre. Men så startet krigen, og da fikk vi muligheten til å slåss med våpen, sier en 21 år gammel soldat.\n\nHan kaller seg «Vega» etter John Travoltas karakter Vincent Vega i filmen Pulp Fiction. Vegas virkelige navn og ansikt må være hemmelig så lenge regimet i hjemlandet består. Den unge mannen er redd for sanksjoner mot familien som er igjen i Belarus.\n\n– Vi vil frigjøre Belarus ved å frigjøre Ukraina. For hvis Putin blir kastet, så er det ute med Lukasjenko også. Det er målet til alle oss som er her, sier han på flytende engelsk.\n\nHan har blå øyne, blondt hår og mørke ringer under øynene. Vega har aldri tidligere vært i krig og er spent på hva som møter ham ved frontlinjen.\n\n– Men vi reiser ikke herfra før vi er forberedt. For noen tar det to måneder, for andre er det èn måned.\n\n– Hva tenker foreldrene dine om at du er her?\n\n– De vet det ikke. Foreldrene mine tror jeg er i Polen og arbeider. Det var for vanskelig å fortelle dem at jeg skulle i krigen.\n\nBelaruserne har tatt fri fra treningen. Isteden drikker de kaffe, pusser våpen og forbereder seg på et angrep fra Russland.\n\n– Hva slags utstyr har dere?\n\n– Vi har mest kalasjnikover og annet sovjetisk utstyr. Noen er nye, mens andre er gamle og bygget om. Men vi har også vestlige våpen som SCAR-rifler. Det vi trenger er særlig dyrt utstyr, slik som nattkikkerter. Og vi trenger godt førstehjelpsutstyr. Joda, vi har endel tourniqueter, men hvis den er gammel og dårlig – ja, da er du dø.\n\n– Tenker du mye på døden?\n\n– Ja, men vi har ikke noe valg. Til syvende og sist er livet farlig. De fleste her har heller ikke noe sted å dra. Selv har jeg ikke tenkt til å reise hjem til en gæren, gammel mann som har banket opp alle vennene mine.\n\n– Men ikke deg?\n\nVega flirer.\n\n– Nei, jeg løper for fort.\n\n– Hvor får dere utstyr fra?\n\n– Donasjoner. De fleste av våre støttespillere er belarusere som bor i utlandet.\n\nDe bidrar med førstehjelpsutstyr, penger, klær - og i likhet med Veteran Aid: Med droner.\n\nDronene fra Norge\n\n– Siden krigen startet har vi tatt med 20 droner til Ukraina, sier Joakim fra Veteran Aid.\n\nDe har kjøpt flere observasjonsdroner. Skyranger R60, som har varmekamera. En slik drone kan koste mange hundre tusen kroner på det åpne markedet, men Veteran Aid har fått det til en brøkdel av prisen.\n\n– Det er en kombinasjon av donasjoner, folk som har gitt oss droner - og innsamlingsaksjoner på Spleis, sier Joakim.\n\nVeteran Aid sender også over fritidsdroner som kan bygges om til våpen.\n\n– Mavic 2 Pro og Mavic 3 er kraftige nok til å løfte en håndgranat. Russerne har brukt dem, men de sliter med å få tak i nye. Mens Ukraina får droner som sendes over fra hele verden. Dronene koster jo mange ukrainske månedslønner, men for oss er det en halv månedslønn.\n\nJoakim har – i likhet med mange andre i VeteranAid – selv kjøpt en drone til ukrainerne.\n\n– Jeg vil heller bruke pengene mine nå enn å leve på sovjetisk lønn i fremtiden, sier Joakim med en anelse ironi i stemmen.\n\n– Er det mye svinn av droner?\n\n– Alle R60-dronene vi har delt ut er fortsatt operative. Fritidsdronene er mer forbruk. Ikke fordi de blir skutt ned under angrep, for idet granaten treffer, blir det panikk på bakken. Det er verre hvis russerne har jamme-muligheter. Det er da de mister dronen, sier Joakim.\n\nLes også: Ukrainere får opplæring i Norge\n\nI forrige uke hadde Faktisk Verifiserbar en sak om at Ukraina hadde montert M72 panservåpen fra Raufoss på droner. Det var blitt gjort ved hjelp av en 3D-printer, men Nammo i Raufoss hadde ikke hatt kontakt med Ukraina om dette, sa talspersonen til Faktisk Verifiserbar.\n\nHjemmelaget flyvåpen\n\nEn av dem som styrer de hjemmesnekrede dronene, er soldaten ved kodenavnet «R». Han er 20 år gammel og tidligere offiser i det belarusiske forsvaret. Men for ett år siden hoppet han av. Han ville ikke jobbe for Lukasjenkos regime. Naturlig må han være anonym. Det er bare faren og storebroren som vet hva han egentlig driver med.\n\n– Det vil ikke være bra for min mor om hun får vite hvor jeg er. Men faren min støtter meg. Han sender meg honning, for jeg elsker te med honning, sier «R».\n\nNå har han vært i krigen i mange måneder allerede. Han prøver å lære seg dronene.\n\n– Jeg er veldig interessert, for det er fremtidens krigføring.\n\nSoldatene bruker granater fra MK19, lager en utløser med 3D-printer - og fester den til en sivil drone. Joakim og Veteran Aid gir ikke droner til den belarusiske bataljonen, fordi de har kontakter og avtaler med andre bataljoner i Kharkiv.\n\n– Portforbudet i Kharkiv er endret til klokken 19. Vi må dra nå, roper Joakim, rett etter at han har lempet keramikkplatene og støvlene inn til soldatene.\n\nLes også: Slik forberedte Ukraina seg på krigen\n\nTrener i øst\n\nI Kharkiv må de frivillige i Veteran Aid først være to dager i et «safe house». Det er så mye luftangrep at de ikke kan gå ut. Deretter skal Joakim lære opp en bataljon med rekrutter. Noen uker senere, forteller han hva som møtte ham på post.\n\n– Jeg møtte opp på en hemmelig lokasjon sammen med andre trenere fra Nato-land. De første dagene gikk med til hva rekruttene kunne. Da kom det frem at de ikke hadde noe system for indirekte ild. De hadde en bataljonsjef på 25 år uten erfaring, og vi måtte få dem til å forstå at de også måtte ha befal. Og så var det selvfølgelig grunnleggende soldatopplæring.\n\n– Hva slags folk var det dere trente?\n\n– Det var topp motiverte mannfolk fra 20-årene til 50-årene. De var innrullert i hæren – og var veldig lærevillige. Kanskje ikke så rart, for de visste jo når de skulle i strid. Det de lærer kan redde livet deres.\n\nHEMMELIG: Leiren til belaruserne er på hemmelig sted, men belaruserne er glad for både støtte og besøk fra journalister.\n\n\n\nMen oppholdet som trener i Ukraina ble kort. Joakim og de andre utenlandske instruktørene følte at de ble fulgt med på – og at noen i byen ikke ville at de skulle være der. Så Joakim ble nødt til å reise hjem.\n\n– Jeg kommer helt sikkert tilbake, sier Joakim.\n\nAllerede om et par uker reiser Veteran Aid tilbake til Ukraina med et nytt team. Denne gangen har de med seg sanitetsmateriell til sykehuset i Kharkiv – og en pansret ambulanse til et annet sted i Ukraina. I desember skal veteranene ned for å arrangere juletrefest for ukrainske soldater og deres familier.\n\n– Det primære nå er å hjelpe Ukraina med å vinne krigen. Men sekundært vil vi gi støtte til psykisk helsetilbud for ukrainske veteraner. Vi ønsker oss et liknende senter som det vi har på Bæreia. Basert på egne erfaringer, vet vi hvor viktig det er å få behandling for posttraumatisk stresslidelse. De problemene kan nok bli enda større i Ukraina enn i Afghanistan og Libanon, sier Daniel Viksund.",
    "- Putin spiller et høyt spill": "Nå avholdes det folkeavstemninger i fire ukrainske områder som er helt eller delvis okkupert av Russland: Donetsk, Luhansk, Kherson og Zaporizjzja. Etter dette er det ventet at Russland vil annektere de aktuelle områdene.\n\nPensjonert generalløytnant Arne Bård Dalhaug synes at det er rart at Russland-president Vladimir Putin vil ta risikoen som dette medfører.\n\n- Russland kan ende opp med å miste områder som de har erklært som russisk territorium. Nå spiller Putin et høyt spill, og jeg er sikker på at det i Moskva diskuteres om dette i det hele tatt er en god idé, sier Dalhaug til Dagbladet og fortsetter:\n\n- Jeg er veldig overrasket over at Putin er så opptatt av å annektere disse områdene, ettersom han da vil stå i fare for å gå på en smell som kunne vært unngått. Samtidig gir han fra seg alle forhandlingskort.\n\nPENSJONERT GENERALLØYTNANT: Arne Bård Dalhaug. Foto: Privat Vis mer\n\nTrusler fra Russland\n\nDersom områdene annekteres, er det ventet at Putin og Russland vil anse alle forsøk på å frigjøre områdene som angrep mot russisk territorium.\n\nDe siste dagene har Russlands utenriksminister Sergej Lavrov og tidligere president Dmitrij Medvedev truet med at det kan bli aktuelt å ta i bruk atomvåpen for å forsvare disse områdene.\n\nSlik retorikk synes leder for Ukraina-programmet Tom Røseth ved Forsvarets høgskole at er bekymringsfullt.\n\n- Det dreier seg om helt åpenbare trusler som har til hensikt å avskrekke både Vesten og Kyiv. Samtidig er det en erkjennelse av at de er på vikende front rent konvensjonelt. For å få et inntrykk av hvor reelle disse truslene er, blir det viktig å følge med på hva Putin sier framover, ikke hva Lavrov og Medvedev sier.\n\n- Ja, og Putin sier at han ikke bløffer?\n\n- Putin sier at han ikke bløffer, men han uttaler seg mindre direkte enn Lavrov og Medvedev.\n\nRøseth viser særlig til at Putin i sin TV-sendte tale onsdag morgen feilaktig hevdet at Vesten truer Russland med atomvåpen, men ikke trakk noen direkte linje mellom annektering av okkuperte områder og bruk av atomvåpen.\n\nLEDER FOR UKRAINA-PROGRAMMET: Tom Røseth ved Forsvarets høgskole. Foto: Forsvarets høgskole Vis mer\n\nFordømmelse fra Vesten\n\nVesten med Nato-sjef Jens Stoltenberg i spissen har fordømt folkeavstemningene i de russiskokkuperte områdene i Ukraina på det sterkeste. De har også slått fast at eventuell annektering av disse områdene ikke vil ha noen legitimitet blant Natos medlemsland.\n\n- Hvilken forskjell utgjør det at Russland eventuelt vil anse forsøk på å frigjøre de annekterte områdene som angrep mot russisk territorium?\n\n- På nåværende tidspunkt begrenser Russlands atomvåpendoktrine sterkt landets muligheter til å ta i bruk atomvåpen. Så i stedet for å endre doktrinen, tilpasser Russland nå situasjonen på bakken. Dette ved å annektere ukrainske områder og erklære dem for russisk territorium, noe som medfører at atomvåpendoktrinen også – ifølge Moskva – omfatter disse områdene, sier Røseth.\n\n- Hvorfor gjør de dette?\n\n- Det kan ta to til seks måneder å gjennomføre mobiliseringen av russiske styrker. I tillegg står Russland overfor en vinter hvor de russiske styrkene opplever motivasjonsutfordringer. Rent konvensjonelt står Russland nå i fare for å tape terreng, og derfor er det viktig for dem å true med bruk av atomvåpen for å hindre at Ukraina oppnår framgang mens de står svakt, sier Røseth og fortsetter:\n\n- Dermed er det større risiko for trusler om bruk av atomvåpen og russiske vurderinger av dette fram til mobiliseringen gir militær effekt – om den i det hele tatt vil gjøre det.\n\n- Tror du at vi vil se flere atomvåpentrusler fra Russland framover?\n\n- Ja, det kommer vi nok til å se. Men som sagt blir det viktig å følge med på hvem det er som framsetter disse truslene.\n\nREGNER FLAMMER: Disse dramatiske bildene skal vise termittbomber over byen Ozerne i Donetsk fylke i Ukraina. Video: @Defense of Ukraine. Reporter: Emma Dalen. Vis mer\n\nVesten ikke skremt\n\nDalhaug sier at Putin selvfølgelig håper at hans rasling med atomvåpen tas alvorlig og endrer Vestens atferd. Videre sier han at det fram til nå har hatt liten effekt og at Vesten vil opprettholde sin støtte til Ukraina.\n\n- Jeg vurderer at Putin har overvurdert effekten av dette, og opplever at det er ingen i Vesten som tror at Russland faktisk kommer til å ta i bruk atomvåpen. Dersom Russland skulle finne på å gjøre det, vil de tape krigen ganske raskt – det er jeg ganske sikker på, sier Dalhaug.\n\nHan legger til at det sannsynligvis ikke er mulig for Putin å ta denne beslutningen og utføre et slikt angrep alene.\n\n- Samtidig tror jeg at man i Kreml forstår hvilken enorm risiko det innebærer å benytte seg av atomvåpen. De vil støtte hverandre i Kreml, men de har ikke inngått en selvmordspakt.\n\nPUTIN TALTE: Russlands president Vladimir Putin talte til befolkningen onsdag 21. september. Dagsbladets kommentator oppsummerer talen. Video: Dagbladet TV Vis mer\n\nUkraina gir blaffen\n\nBåde Dalhaug og Røseth tror at Ukraina vil gi blaffen i Russlands trusler og fortsette sine forsøk på å gjenerobre ukrainsk territorium.\n\n- Når dette skjer, vil Moskva bli nødt til å enten innrømme at de har framsatt tomme trusler eller faktisk gjennomføre et angrep med taktiske atomvåpen, sier Røseth.\n\nHan mener at Putins trusler trolig vil være for vage til å gi Moskva økt handlingsrom.\n\n- Jeg anser ikke angrep med taktiske atomvåpen som det mest sannsynlige utfallet i et slikt scenario, sier han og fortsetter:\n\n- Dette fordi at det vil representere en ekstrem eskalering av krigen, gjøre Russland til en pariastat i mange generasjoner framover, samt medføre fordømmelse fra stater som Russland anser som partnere i dag, slik som Kina og India. Men i situasjonen partene står i kan det dessverre ikke utelukkes.",
    "Konsertene til Pink Floyd-legenden Roger Waters avlyst i Polen etter Ukraina-uttalelser": "Neste år skal rockelegenden Roger Waters (79), en av grunnleggerne av det legendariske bandet Pink Floyd, ut på turné.\n\n11. og 12. april kommer han også til Norge, og arrangør Live Nation Norway håper han skal fylle Telenor Arena begge kveldene. Billettsalget til konsertene startet i dag, mandag.\n\nWaters’ turné skulle også innom Krakow i Polen , men konsertene han skulle holde i byen ble i helgen bekreftet kansellert. Årsaken skal være Waters’ holdning til Russlands invasjon av Ukraina , skriver CNN.\n\nZelenska ba Waters henvende seg til Putin\n\nKanselleringen skjer i lys av at Waters i begynnelsen av september publiserte et åpent brev til Ukrainas førstedame, Olena Zelenska.\n\nI brevet skrev blant annet Waters at han var imot at Vesten sendte våpen til Ukraina, og anklaget landets president Volodymyr Zelenskyj for å ha brutt valgkampløfter og hevdet at «kreftene til ekstrem nasjonalisme som hadde lurt, ondsinnet, i skyggene, har siden den gang styrt Ukraina».\n\nVidere fortsatte Waters med å anklage disse «ekstreme nasjonalistene» for å ha styrt Ukraina inn i krigen med Russland ved å krysse et flere «røde linjer» fastsatt av Kreml.\n\nZelenska svarte Waters på Twitter, hvor hun skrev at hvis Ukraina ga opp, vil de være ferdig. Men hvis Russland gir opp, vil krigen være over. Derfor mente hun Waters i stedet burde spørre Russlands president om fred, ikke Ukrainas.\n\nWaters ga polsk byrådsmedlem skylden\n\nDette fikk et av Krakows byrådsmedlemmer, Łukasz Wantuch, til å reagere. I et Facebook-innlegg skal han ha uttrykt misnøye og motstand mot at Waters skulle spille konsert i byen, og kalte musikeren for «en åpen tilhenger av Putin» og hans planlagte konsert «en skam for byen vår».\n\nVidere antydet Wantuch at han ville prøve å stoppe konserten i byrådet.\n\nI et Facebook-innlegg søndag adresserte Waters selv kanselleringen, og avkreftet samtidig at det var han som sto bak. Han pekte i stedet fingeren mot Wantuch.\n\n– Det er sant at et byrådsmedlem i Krakow, en Mr. Łukasz Wantuch, har truet med å holde et møte der han ber byrådet om å erklære meg «persona non grata» på grunn av min offentlige innsats for å oppmuntre alle involverte i den katastrofale krigen i Ukraina, spesielt regjeringer i USA og Russland, for å jobbe mot forhandlinger og fred, i stedet for å eskalere saker mot en bitter slutt som kan ende med atomkrig og slutten på alt liv på denne planeten, skrev Waters på Facebook.\n\nLive Nation: Ingen kansellering i Oslo\n\nDagen før hadde arrangør Live Nation Polen bekreftet avlysningen, men spesifiserte ikke årsaken.\n\nLive Nation Norway, som er arrangør for konsertene i Telenor Arena sier gjennom sin markedsavdeling at de ikke har noen kommentar til kanselleringene i Polen.\n\nRune Lem, senior promoter i Live Nation Norway, opplyser imidlertid at de to konsertene i Oslo vil gå som planlagt i april.\n\n– Oslo-konsertene går som normalt, skriver Lem i en tekstmelding til ABC Nyheter.",
    "FN-granskere: Det er begått krigsforbrytelser i Ukraina": "Kommisjonen henviser blant annet til russiske angrep mot sivile områder, mange henrettelser, tortur og seksuell vold.\n\nAnnonse\n\nTips oss: Har du tips eller innspill til denne eller andre saker? Send oss en e-post på: [email protected] eller ta direkte kontakt med en av journalistene.\n\n– Basert på bevisene kommisjonen har samlet, har den konkludert med at det er begått krigsforbrytelser i Ukraina, sier lederen av kommisjonen, den norske juristen Erik Møse, til FNs menneskerettsråd fredag.\n\nUndersøkelseskommisjonen ble oppnevnt av FNs menneskerettsråd i mars, og består av tre uavhengige eksperter. De har undersøkt hendelser i områdene Kyiv, Tsjernihiv, Kharkiv og Sumy-regionene, og varsler at de vil utvide etterforskningen framover.\n\nLes også: Eksperter om Putins mobiliseringsvarsel: – Han er presset opp i et hjørne\n\nI uttalelsen sa Møse at en rekke angrep gruppen har undersøkt «ble utført uten å skille mellom sivile og militære», inkludert angrep med klasebomber i befolkede områder.\n\nHan forteller videre at gruppen har sett bevis på et stort antall henrettelser begått i områdene de besøkte. I enkelte tilfeller har de også funnet bevis for seksuell og kjønnsbasert vold på ofre så unge som fire år, og så gamle som 82 år.\n\nKommisjonen har dokumentert et bredt spekter av forbrytelser mot barn, inkludert barn som har blitt «voldtatt, torturert og ulovlig innesperret».",
    "Stor framgang for ukrainske styrker på flere fronter": "Den ukrainske hæren opplyste torsdag at den har gjenerobret territorium fra russiske styrker både i den nordøstlige regionen Kharkiv, i den østlige Donbas-regionen og i Sør-Ukraina.\n\nAnnonse\n\nTips oss: Har du tips eller innspill til denne eller andre saker? Send oss en e-post på: [email protected] eller ta direkte kontakt med en av journalistene.\n\n– Ukrainske militære enheter har trengt 50 kilometer forbi fiendens linjer, sa Oleksij Gromov, en høytstående tjenestemann i de ukrainske væpnede styrkene.\n\n– Under aktive operasjoner i Kharkiv-området har mer enn 20 landsbyer og byer blitt frigjort, sa han videre og la til at over 700 kvadratkilometer er blitt gjenerobret i Kharkiv-området.\n\nMeldingen kommer dagen etter at russiskvennlige separatister i Donetsk meldte at ukrainske styrker hadde omringet byen Balaklija. Torsdag hevdet det ukrainske forsvaret at de hadde tatt kontroll over byen.\n\nHvis opplysningene stemmer, kan det føre til problemer for russiske styrker i byen Izium, som har spilt en viktig rolle i russernes offensiv øst i Ukraina.\n\nBlinken i Kyiv\n\nSamtidig som militæret melder om framgang, kom USAs utenriksminister Antony Blinken torsdag på et overraskende besøk til Kyiv. Med seg hadde han et løfte om militær hjelp for ytterligere 2,8 milliarder dollar, tilsvarende over 28 milliarder kroner, til Ukraina og 18 andre land, deriblant de tidligere Sovjet-republikkene Moldova og Georgia.\n\n675 millioner dollar skal brukes til våpen, ammunisjon og andre militære forsyninger som om kort tid skal sendes til Ukraina, mens ytterligere 1 milliard dollar skal gå til lån slik at Ukraina kan kjøpe mer militærutstyr fra USA på lang sikt. De siste 1,2 milliardene skal gå til 18 land som USA mener er truet av Russland.\n\nUnder besøket hyllet Blinken det han kalte Ukrainas «usedvanlige frontlinjeforsvarere, som på modig vis fortsetter å kjempe for sitt lands frihet».\n\n– Vi vet at dette er et viktig øyeblikk, over seks måneder inn i Russlands angrepskrig mot Ukraina, ettersom motoffensiven deres er i gang og viser seg å være effektiv, sa Blinken.\n\n– En garanti for gjenerobring\n\nPresident Volodymyr Zelenskyj takket på sin side for den «enorme støtten som USA gir fra dag til dag». Den siste militærpakken kommer til å sikre at Ukraina greier å gjenerobre russisk-okkupert territorium, mener han.\n\n– Dette er svært viktige signaler om at USA står sammen med oss. For oss er dette en garanti for at vi kan ta tilbake våre territorier, sa Zelenskyj på en pressekonferanse sammen med Blinken.\n\nLes også: Norge gir mer våpen til Ukraina\n\nDagen før uttalte han at ukrainske styrker hadde gjenerobret flere lokalsamfunn i Kharkiv-regionen, men uten å oppgi navn eller detaljer.\n\nI flere dager har det vært meldt om framgang nordøst i landet, men det var første gang presidenten kommenterte meldingene.\n\nKharkiv er også navnet på den nest største byen i Ukraina, som er blitt regelmessig bombardert av russiske styrker siden invasjonen i februar uten at de har klart å erobre den. En rekke boligblokker og andre bygninger er lagt i grus.\n\n– Rykker fram i sør\n\nDen militære tjenestemannen Gromov oppgir at Ukraina også har lyktes å rykke fram under motoffensiven på fronten i sør, der den russisk-okkuperte byen Kherson og landets største atomkraftverk Zaporizjzja ligger.\n\nUkrainske styrker har rykket fram dypt forbi fiendens forsvarslinjer, enkelte steder flere titall kilometer, hevder han.\n\n– En rekke lokalsamfunn er gjenerobret, sier han uten å si hvilke steder det er snakk om.\n\nIfølge ukrainske myndigheter har de også fremgang i den østlige Donbas-regionen, blant annet ved byene Kramatorsk og Slavjansk.\n\nDen amerikanske tankesmia Institute for the study of war (ISW) omtaler den ukrainske offensiven i Kharkiv som «overraskende, opportunistisk og veldig effektiv».\n\nKan føre til problemer for russiske styrker\n\nUkraina har tatt tilbake kontrollen over byen Balaklija i Kharkiv-regionen, hevder det ukrainske forsvaret.\n\nDet skriver forsvaret i en Twitter-melding der de også har lagt ved en video av soldater med ukrainsk flagg som står oppå et russisk flagg.\n\n– Det ukrainske flagget over en fri ukrainsk by under en fri ukrainsk himmel, er president Volodymyr Zelenskyjs kommentar.\n\nOm det stemmer at Balaklija igjen er under ukrainsk kontroll, kan det føre til problemer for russiske styrker i den viktige byen Izium.\n\nOkkupantmyndighetene i Kharkiv hevder imidlertid at både Balaklija og landsbyen Sjevtsjenko fortsatt er under russisk kontroll. Russiske reserver hentes også inn i kampene, skriver det russiske nyhetsbyrået Interfax, som siterer en lokal separatistleder.",
    "Russland får støtte av Syria i FN for Ukraina-krigen": "– Syria gjentar sin holdning til Russlands spesielle militæroperasjon i Ukraina, og Russlands rett til å forsvare og sikre sitt eget territorium, sa Syrias utenriksminister Faisal al-Meqdad til FN.\n\nRussland er nære allierte med Syrias president Bashar al-Assad og har bistått Assad-regimet i borgerkrigen i Syria siden 2015. Derfor har Syria i flere måneder stilt seg bak Russlands offensiv i Ukraina.\n\n– Vi er overbevist om at Russland forsvarer ikke bare seg selv, men rettferdigheten og menneskehetens rett til å avvise hegemoni, sa al-Meqdad.\n\nSiden krigen brøt ut i februar har Syria anerkjent de russisk-støttede utbryterregionene i Øst-Ukraina som selvstendige samt tilbudt seg å sende syriske styrker til Ukraina for å bistå russerne i krigen.",
    "De russiske styrkene i Ukraina opptrer som kriminelle": "Dette er et debattinnlegg. Innlegget gir uttrykk for skribentens meninger. Send inn kronikker og debattinnlegg til Forsvarets forum her.\n\nDa Wilhelm Keitel ble dømt til døden ved henging under Nürnbergprosessen, krevde han å bli henrettet ved skyting. Han ville dø en æreful soldatdød.\n\nAnnonse\n\nEn av de store kongstankene ved Nürnbergprosessen var å dømme det nazistiske systemet. Derfor var de tiltalte representert fra det politiske, økonomiske og militære systemet. I tillegg ble det tatt ut tiltale mot enkeltindivider som representerte propagandaen i Nazi-Tyskland.\n\nKeitel var øverste sjef for overkommandoen for Wehrmacht (OKW). De øvrige tiltalte fra de regulære militære styrkene var Alfred Jodl, Erich Räder og Karl Dönitz.\n\nI tillegg til enkeltindivider var også flere organisasjoner satt under tiltale. Generalstaben og overkommandoen i den tyske hæren var blant annet tiltalt. Domstolen skulle avgjøre om disse skulle erklæres som kriminelle organisasjoner.\n\nI dommen har den russiske dommeren Iona Nikitsjenko et interessant votum. I sin drøftelse av om OKW og generalstaben skulle erklæres som kriminelle organisasjoner, la han blant annet til grunn følgende:\n\n«I et demokratisk land vil ingen militær fagmann med aktelse for seg selv ved siden av utarbeidelsen av rent militære planer, tillate at det blir tatt skritt til å sette i verk masserepresalier overfor sivilbefolkningen, eller på forhånd samtykke i skånselløs behandling og drap av krigsfanger.\n\nAllikevel befattet de øverste sjefene i generalstaben og OKW i det fascistiske Tyskland seg nettopp med dette».\n\nNikitsjenko viser til det som burde være selvsagt for enhver militær fagmann: det går en grense for hva de militære styrkene skal og kan gjøre.\n\nMoralsk forfall?\n\nI Forsvarets Forum den 19. september er det gjengitt uttalelser fra professor i militær strategi ved Forsvarets Stabsskole, Tormod Heier. Han har en interessant analyse av russernes fremferd i Ukraina.\n\nHan viser til at den russiske hæren har en farlig dårlig ledelse. Han viser også til at de militære styrkene mangler trening, har lite kunnskap om krigens folkerett og er utsatt for fysisk og psykisk slitasje. Kombinert med manglende etterforsyninger kan dette være en farlig kombinasjon fremhever han.\n\nJeg betviler ikke at Heier har et poeng i sin analyse. Jeg mener imidlertid at vi har sett et mønster over tid som omfatter den russiske krigføringen i Tsjetsjenia, Georgia, Syria og nå Ukraina.\n\nDet blir for enkelt å si at de russiske militære styrkene har «lite kunnskap om krigens folkerett».\n\nDet vi ser i Ukraina er grove forbrytelser. Det er ikke «bare» krigsforbrytelser, men også et systematisk angrep på sivilbefolkning som rettslig sett fremstår som forbrytelser mot menneskeheten. Sivilbefolkningen i Ukraina skånes ikke, men ser ut til å være et politisk mål for krigføringen.\n\nI så måte er det en parallell til Hermann Göring som i Nürnbergprosessen erkjente at tyskernes bombing av London ikke hadde militær effekt, men var politisk motivert. Nazistene ønsket å terrorisere sivilbefolkningen på en slik måte at den ville snu seg imot den politiske ledelsen.\n\nJeg tviler på at Hermann Göring er russernes forbilde, men det er kanskje grunn til å minne om parallellene til Nazi-Tyskland.\n\nDe militære ble dømt i Nürnberg\n\nI Nürnbergprosessen var det fire anklagepunkter som stikkordmessig var 1) deltakelse i en felles plan eller sammensvergelse til å igangsette angrepskrig («Conspiracy»), 2) Forbrytelser mot freden («Crimes against peace»), 3) krigsforbrytelser («War crimes») og 4) forbrytelser mot menneskeheten («Crimes against humanity»).\n\nKeitel ble kjent skyldig på alle 4 anklagepunkter, og han ble som nevnt dømt til døden.\n\nKarl Dönitz var i de første krigsårene øverstkommanderende for de beryktede tyske ubåtstyrkene. Han ble av Hitler utpekt som sin etterfølger i krigens sluttfase, og han er det første sittende statsoverhode som er tiltalt og dømt. Han ble kjent skyldig på to av anklagepunktene (forbrytelser mot freden og krigsforbrytelser) og dømt til ti års fengsel.\n\nErich Räder ble av Hitler utpekt til storadmiral og ble tiltalt etter de 3 første anklagepunktene. Han ble kjent skyldig på alle tre punkter, og ble dømt til fengsel på livstid.\n\nAlfred Jodl som var sentral i overkommandoen, ble i likhet med Keitel kjent skyldig på alle 4 punkter og dømt til døden.\n\nGeneralstaben og overkommandoen ble ikke erklært for å være en forbrytersk organisasjon. Flertallet av dommerne mente at de ikke hadde mange nok medlemmer til å bli definert som en organisasjon eller gruppe i henhold til Pakten, som var det rettslige grunnlaget for domstolen.\n\nLes også: Nordens sjøforsvar forbereder seg på Nato-utvidelse\n\nDet betydde ikke at domstolene «frikjente» enkeltindividene i generalstaben og OKW. Flertallet mente formålet med den rettslige prosessen ville bli oppfylt ved individuell rettsforfølging.\n\nForbrytersk organisasjon?\n\nKeitel fikk ikke sitt ønske om å bli henrettet ved skyting oppfylt. Han døde ikke noen heltedød som soldat, men ble henrettet som en kriminell. Han ble hengt. Leser man domspremissen er det ikke vanskelig å være enig i at han først og fremst var kriminell.\n\nDebatten som norske fagmilitære deltar i vedrørende Ukraina er viktig, og det er mange gode og interessante vurderinger og analyser. Etter min mening er forbrytelsene mot sivilbefolkningen så grove at vi, i tillegg til krigsforbrytelser, også kan stå overfor forbrytelser mot menneskeheten.\n\nNår de russiske styrkene viser den totale manglende respekten for sivilbefolkningen – som altså ikke er part i krigen – er det høyst relevant å stille spørsmålet om deler av de russiske militære styrkene skal klassifiseres som forbrytersk.\n\nEn ting må være klart: ingen i den russiske militære ledelsen kan ha lest og forstått budskapet i votumet til landsmannen Nikitsjenko.\n\nEn militær offiser skal innenfor visse normer løse sitt oppdrag og ta vare på sine menn. I de militære analysene må man ikke glemme at de russiske militærstyrkene i Ukraina opptrer som kriminelle.",
    "Kharkiv: Stor seier for Ukraina, men avgjør neppe krigen": "Problemet er at man sjelden klarer å se disse vendepunktene mens de skjer. De er ofte lettere å se i ettertid.\n\nNå skal altså ukrainske styrker ha gjenerobret over 6000 kvadratkilometer, ifølge presidenten. Russiske soldater trekker seg tilbake i panikk, selv om de offisielt kaller det en «omgruppering».\n\n– Den ukrainske framrykkingen var et vendepunkt, men kanskje ikke selve vendepunktet, sier sjefforsker Tor Bukkvoll ved Forsvarets forskningsinstitutt (FFI).\n\nLikevel har europeisk historie fra murens fall i 1989 lært oss at det utenkelige kan skje – og endre historiens gang.\n\nDet finnes knapt et helt hus i byen Izium, ifølge ukrainske myndigheter. Den var et viktig støttepunkt i Russlands planer om å ta kontroll over hele Donetsk fylke. Foto: JUAN BARRETO / AFP\n\nSå hvor står vi denne gangen? Her er tre punkter som taler for at Ukrainas stormoffensiv i Kharkiv fylke er avgjørende. Og tre punkter som taler mot.\n\nDe er ikke uttømmende, men oppsummerer mange av diskusjonene rundt krigen akkurat nå.\n\nTre punkter som taler mot at offensiven er avgjørende\n\n1: Putin har pressmidler i reserve\n\nFrem til nå har Russland i liten grad angrepet kritisk infrastruktur som kraftverk, vannforsyning og mobilnettverk. I helgen ble store deler av Kharkiv fylke stående uten strøm og vann etter angrep med russiske krysserraketter.\n\nPresident Vladimir Putin kan velge å mørklegge mer, sørge for at flere fryser i den kommende vinteren. Eller sørge for at folk ikke kan bruke mobiltelefon og internett.\n\nHan kan også velge full mobilisering av rundt 2 millioner reservister. Men det vil ikke være populært på hjemmebane.\n\nEt gassanlegg i Kharkiv i brann 21. juni. Sist helg angrep Russland flere strømforsyningsanlegg og mørkla store deler av Kharkiv by. Foto: LEAH MILLIS / Reuters\n\nKremls pressetalsmann Dmitrij Peskov sier det for øyeblikket «ikke diskuteres» om en skal gå til full mobilisering.\n\nI siste instans kan Putin også ta i bruk atomvåpen. Det trengs bare én bombe for at ukrainerne vil tro det kan komme fler.\n\n2: Krim er bortimot umulig å ta med makt\n\nHvis ukrainerne skulle lykkes i å stanse Russlands forsøk på å ta full kontroll i Donbas, og selv om de klarer å gjenerobre Kherson, står likevel Krim igjen.\n\nDer ønsker flertallet å være en del av Russland, slik de i praksis har vært siden 2014. Allerede før annekteringen utgjorde russerne rundt 60 prosent av befolkningen. Siden har det vært en stor innflytting fra Russland.\n\nIfølge en russisk meningsmåling fra 2019 mente tre av fire at innlemmingen i Russland var «svært eller ganske positiv».\n\nUkrainerne har få kampvillige allierte på Krim. Samtidig er kampviljen blant dem som støtter Putin trolig større enn noe annet sted i Ukraina.\n\nFor å kunne angripe Krim, må den ukrainske hæren dessuten ta seg over det smale landområdet Perekop. På sitt smaleste er neset bare åtte kilometer bredt. Da vil de være ekstremt sårbare.\n\nMissilkrysseren Moskva var flaggskipet i den russiske Svartehavsflåten. Skipet ble senket i et ukrainsk angrep 14. april. Her i havnebyen Sevastopol 16. november i fjor. Foto: ALEXEY PAVLISHAK / Reuters\n\nEt militært oppgjør om Krim ville trolig blitt et blodbad uten like. En kamp ukrainerne med stor sannsynlighet ville tape.\n\n3: Fravær av kompromissvilje på begge sider\n\nVerken Putin eller Zelenskyj virker interessert i fredsforhandlinger for øyeblikket. Det er ikke noe som tyder på at den ukrainske framgangen vil endre noe på dette.\n\nZelenskyj har gjentatte ganger sagt at han ikke vil gi fra seg en flik av landet til Russland.\n\nPutins pressetalsmann sa mandag at «spesialoperasjonen» vil fortsette til «de opprinnelige målene er nådd.»\n\nDet vil si «demilitarisering og denazifisering» av Ukraina og innlemmelse av Donbas-regionen.\n\nRusslands president Vladimir Putin under et møte i Det nasjonale sikkerhetsrådet 9. september. Foto: Gavriil Grigorov / AP\n\nDen russiske presidenten påstår at dette er nødvendig for å hindre at Ukraina blir innlemmet i Nato. Dessuten har Ukraina egentlig aldri vært noe land, hevdet han i sin tale tre dager før angrepet.\n\nDet er med andre ord mye som taler mot at den ukrainske militære framgangen avgjør krigens utfall.\n\nTre punkter som taler for at offensiven er avgjørende\n\n1. De russiske forsyningslinjene er kuttet\n\nPå to fronter har ukrainske styrker nå klart å kutte eller strupe de russiske forsyningslinjene. Soldatene trenger mat, ammunisjon og reservedeler.\n\nDet gjelder både fra nord via jernbaneknutepunktet Kupjansk til Izium. Det bremser muligheten til å ta kontroll over resten av Donetsk fylke.\n\nDe russiske soldatene har ikke hatt noe særlig framgang på flere uker. Nå blir det enda mindre sannsynlig at de klarer det.\n\nEn ukrainsk soldat inspiserer et forlatt russisk ammunisjonslager i Izium. 12.9. Foto: HANDOUT / AFP\n\nOgså i sør er forsyningslinjer kuttet. Ukrainerne har ødelagt fire broer over elvene Dnipro og Inhulets i Kherson fylke. Alt av russiske forsyninger må nå fraktes på ferjer, helst i ly av nattemørket.\n\nDet betyr i praksis at russiske styrker nord og vest for Dnipro nærmest er isolert fra sine kampfeller.\n\nMangelen på forsyninger gjør det lite sannsynlig at russiske bakketropper kan gå til motangrep.\n\n2. Den russiske kampmoralen er kraftig svekket\n\nEn del av de russiske soldatene i Kherson forhandler nå med ukrainske myndigheter om å overgi seg, ifølge en talsperson for de ukrainske styrkene i sør.\n\nKilder som den uavhengige russiske nettavisa Vazjnye Istorii har snakket med hevder det var mellom 20.000 og 25.000 russiske soldater på denne siden av Dnipro da den ukrainske motoffensiven startet.\n\nOpplysningen om at russiske soldater ønsker å overgi seg er ikke bekreftet av uavhengige kilder.\n\nDerimot finnes det mange bilder russisk militærmateriell etterlatt i elver og langs veikanten i Kherson. Øyenvitner og bloggere har fortalt om en russisk tilbaketrekking som virket kaotisk.\n\nEt russisk militært helikopter under øvelse med Stillehavsflåten utenfor byen Vladivostok, 5. september. En del har ytret seg kritisk over at det ble brukt store ressurser på å øve i øst mens krigen er inne i en kritisk fase i vest. Foto: KIRILL KUDRYAVTSEV / AFP\n\nHøyreorienterte nasjonalister som i utgangspunktet støtter angrepet på Ukraina, kritiserer det som skjer på bakken og generalstabens strategiske evner på meldingsappen Telegram.\n\nDet russiske forsvarsdepartementet hevder det dreier seg om omgruppering.\n\nNå blir Putins Ukraina-strategi åpent kritisert på russisk TV.\n\nEn tidligere parlamentariker sier Putin ble villedet av sine rådgivere og oppfordrer til fredssamtaler.\n\nEn annen debattant sier det ikke er rart at ukrainerne ikke hilser russiske soldater velkomne. Russlands ledelse anerkjenner jo ikke Ukraina som en nasjon.\n\nFlere lokalpolitikere, blant annet i St. Petersburg og Moskva, går enda lengre. I et brev til nasjonalforsamlingen krever de presidentens avgang. De mener også han bør tiltales for forræderi.\n\nBegrunnelsen er blant annet at han ødelegger krigsdyktige enheter i den russiske hæren med sin «spesialoperasjon».\n\nFlere lokalpolitikere er avhørt av politiet, men ingen skal være arrestert så langt.\n\nEn kvinne foran gravene til russiske soldater som ble drept i krigen i Ukraina. Fra Volzjsky utenfor Volgograd, 26. mai. Foto: AP\n\n3. Putin og forsvarsledelsen forstår de har problemer\n\nDet er svært sjelden at noen i russisk offentlighet kritiserer president Putin. Nå kommer kritikken fra flere kanter.\n\nFra den nasjonalistiske høyresiden blir han kritisert for ikke å beordre full mobilisering.\n\nKreml-talsmann Dmitrij Peskov sa i en kommentar i dag at den slags ytringer er et eksempel på «pluralisme».\n\n– Russere generelt støtter presidenten, sa Peskov.\n\nDet er mulig at det fortsatt er tilfelle. Men nå er det synlig for alle, også i Russland, at Putin og den russiske forsvarsledelsen går på nederlag etter nederlag.\n\nPutin innrømmer aldri offentlig at han har tatt feil. Men han vil gjerne vinne eller få det til å se ut som om han har vunnet.\n\nPresident Putin under militærøvelsen Zapad 2017 i september for fem år siden. På det tidspunktet var krigen i Øst-Ukraina langt mindre intens. Foto: SPUTNIK / Reuters\n\nSå hvor fører det ham nå?\n\nPå kort sikt til mer voldsbruk, for å virke offensiv. I går kom meldingen om at det russiske forsvaret har satt i gang et «massivt angrep» med luft- rakett- og artillerikrefter langs hele frontlinjen.\n\nMen kan Putin på lengre sikt forsøke å finne en vei ut av krigen?\n\nNå er diskusjonen om det som skjer på slagmarken i gang i full offentlighet. Blant hans egne offiserer er det ganske sikkert delte meninger om det som sies.\n\nForsøker Putin nå å stanse diskusjonene med makt, er det uklart hvilke konsekvenser det kan få.\n\nIkke minst fordi kritikere både til høyre og venstre har etablert seg med hundretusenvis av følgere på sosiale medier.\n\nNesten ingen vet hva som diskuteres internt i Kreml. De fleste tror nok at Putin vil fortsette som før. Svare på motmakt med mer militærmakt. Angrep på sivile strukturer slik at krigen fortsetter. Kanskje i mange år enda.\n\nDa er kanskje den ukrainske motoffensiven bare ett av flere vendepunkter.",
    "Forsvarssjefen advarer": "Eirik Kristoffersen er ikke imponert over president Vladimir Putin og den militære ledelsen i Russland.\n\n- De har strukket seg for langt, sier forsvarssjefen, som er tydelig på at regimet i Kreml ikke kan vinne krigen i Ukraina.\n\nKristoffersen mener det ikke er noen militær løsning på krigen i Ukraina.\n\n- Putins utfordring er at veldig mange av soldatene og offiserene lurer på hva de egentlig gjør i Ukraina. De var forespeilet å bli mottatt som helter, sier Kristoffersen.\n\nREGNER FLAMMER: Disse dramatiske bildene skal vise termittbomber over byen Ozerne i Donetsk fylke i Ukraina. Video: @Defense of Ukraine. Reporter: Emma Dalen. Vis mer\n\n«Frakoblet virkeligheten»\n\n- Det er veldig galt å føre denne krigen, men det er ikke noe som tyder på at det er noe mentalt galt med lederne i Russland. I sin verden mener de at de tar rasjonelle vurderinger.\n\nKristoffersen tror ledelsen rundt Putin er veldig frakoblet virkeligheten.\n\nDen norske forsvarssjefen har et råd til sin russiske kollega, forsvarssjef Valerij Vasiljevitsj Gerasimov:\n\n- Tida er inne for at den russiske forsvarssjefen er lojal mot sine egne verdier. Han vet at krigen ikke kan vinnes militært, med de målsetninger Putin hadde da de invaderte Ukraina. Hadde jeg vært Gerasimov, ville jeg sagt til Putin, enten er det stopp nå, eller finn deg en ny forsvarssjef.\n\n«Fryktbasert lydighetskultur»\n\nForsvarssjef Eirik Kristoffersen mener forskjellen i den militære kulturen i Russland og Ukraina er stor.\n\n- I Russland er det en fryktbasert lydighetskultur. Mens det i Ukraina er en moderne ledelseskultur. Ukrainerne har både motivasjon, kampvilje og tillit til sine ledere.\n\nTOM TRUSSEL: Forsvarssjef Eirik Kristoffersen tror ikke Vladimir Putin vil bruke atomvåpen. Foto: Natalia Kolesnikova / AFP Vis mer\n\n- Hvorfor har krigen gått galt for Putin?\n\n- Verken Putin eller generalene har hatt oversikt. De har ikke hatt det rette bildet av Ukraina, eller tilstanden til de væpnede styrkene i Russland. Virkeligheten har vært fryktbasert ledelse. År med korrupsjon, og systematisk feilrapportering på status.\n\n«Ikke undervurder»\n\nKristoffersen mener Putins soldater ikke var forberedt på hva som ventet dem i Ukraina.\n\n- Alt ble holdt hemmelig, noe som igjen medførte at soldater og offiserer ikke fikk tid til å planlegge.\n\n- Samtidig mistet Putin mye av sine beste luftlandstyrker. Etter forsøket på å erobre Kiyv, har de russiske styrkene vært preget av kvantitet og ikke kvalitet, sier forsvarssjef Eirik Kristoffersen.\n\n- Vil de 300 000 soldatene som nå blir mobilisert ha en umiddelbar betydning for krigen?\n\nUKRAINA: Her går ukrainske soldater til angrep bak russernes linjer ved byen Lyman i Donbas-regionen. Video: Telegram Vis mer\n\n- Da vi sendte styrker til Afghanistan brukte vi fra fire til seks måneder på å gjøre mannskapene klare. Det er en fornuftig tid. Jeg vil tro at russerne kanskje vil forsøke å få de nye soldatene ut i løpet av fire til seks uker.\n\nKristoffersen advarer mot å undervurdere Russland.\n\n- Krigen kan eskalere betydelig. Tallmessig er de russiske styrkene overlegen. Ukraina er helt avhengig av utstyr fra vesten – artilleri og luftvern. Jeg tror det blir en langvarig krig over flere år, sier forsvarssjefen.\n\nAtomvåpen\n\nDet har vært meldinger fra Ukraina om missiler som har slått ned bare noen hundre meter fra atomkraftverk.\n\n- Jeg tror det var bevisst at missilet ikke traff reaktoren. Men det er et signal fra Putin, og et veldig høyt spill.\n\n- Er NATO en trussel mot Russland?\n\n- Nei, og det vet Putin. Derfor er det overraskende at at han truet med atomvåpen. Han har ingen grunn til å bruke atomvåpen. Russland er ikke eksistensielt truet, sier Kristoffersen.\n\n- Tror du Putin vil bruke atomvåpen?\n\n- Nei, sier forsvarssjefen.",
    "Moskva: Russiske styrker angriper på bred front i Ukraina": "Områder som er under angrep, er blant annet i regionene Kherson, Kharkiv og Donetsk, ifølge departementet, melder Reuters.\n\nAnnonse\n\nTips oss: Har du tips eller innspill til denne eller andre saker? Send oss en e-post på: [email protected] eller ta direkte kontakt med en av journalistene.\n\nUkrainske myndigheter sier russiske raketter startet en brann i et industriområde i Kharkiv i morgentimene lørdag.\n\nKharkiv-guvernør Oleh Synjehubov sier rakettene som ble brukt trolig var S-300 bakke til luft-raketter. Disse rakettene er designet for å skyte ned raketter og fly i luften, ikke for å treffe mål på bakken.\n\nAt Russland bruker slike raketter mot mål på bakken, kan ifølge flere analytikere tyde på at russerne er i ferd med å gå tom for enkelte presisjonsvåpen.\n\nSamtidig anklager Russland ukrainske styrker for å ha gjennomført artilleriangrep ved atomkraftverket Zaporizjzja lørdag. Det avviser ukrainske myndigheter.",
    "Zelensky selger bokstavelig talt Ukraina til amerikanske selskaper på Wall Street": "Ukrainas leder Volodymyr Zelensky åpnet New York Stock Exchange (NYSE) og fortalte Wall Street at landet hans er «åpent» for utenlandske selskaper til å utnytte det med 400 milliarder dollar i statlige salg.\n\nBen Norton.\n\nAv Ben Norton, Multipolarista.\n\nUkrainas veststøttede leder Volodymyr Zelensky åpnet praktisk talt New York Stock Exchange om morgenen 6. september, og ringte symbolsk på klokken via videostrøm.\n\nZelensky kunngjorde at landet hans er «åpent for forretninger» – det vil si at utenlandske selskaper står fritt til å komme og utnytte dets rikelige ressurser og lavtlønnet arbeidskraft.\n\nI en tale som lanserte det nyliberale utsalgsprogrammet Advantage Ukraine, tilbød Zelensky Wall Street «en sjanse for dere til å investere nå i prosjekter verdt hundrevis av milliarder av dollar».\n\nDen finansielle nyhetstjenesten Business Wire publiserte en pressemelding fra den ukrainske regjeringen der Zelensky skrøt:\n\nInvesteringsalternativene på $400+ [milliarder] på AdvantageUkraine.com spenner over offentlig-private partnerskap, privatisering og private virksomheter. Et USAID-støttet prosjektteam av investeringsbankfolk og forskere utnevnt av Ukrainas økonomidepartement vil jobbe med bedrifter som er interessert i å investere.\n\nDet siterte også presidenten for NYSE Group, Lynn Martin, som sa:\n\nSom den største børsen globalt står vi for frihet, investorbeskyttelse og uhemmet tilgang til kapital. Vi er glade for å ønske president Zelenskyy virtuelt velkommen til NYSE klokkepodiet, et symbol på friheten og muligheten våre amerikanske kapitalmarkeder har muliggjort over hele verden. Vi er beæret over at presidenten har valgt NYSE for å markere startskuddet til Advantage Ukraine og engasjere seg med verdens næringsliv.\n\nPressemeldingen siterte ledere fra amerikanske bedriftsgiganter Google, Alphabet og Microsoft, som siklet over de økonomiske mulighetene som Ukraina tilbyr.\n\nReuters bemerket at den ukrainske regjeringen hyret det britiske PR-firmaet WPP til å drive markedsføringsoperasjonen for Advantage Ukraine.\n\nZelensky koordinerte sitt publisitetsstunt i New York Stock Exchange med en lederartikkel i Wall Street Journal som bønnfalt amerikanske kapitalister om å » Investere i Ukrainas fremtid .»\n\n«Jeg forpliktet min administrasjon til å skape et gunstig miljø for investeringer som ville gjøre Ukraina til den største vekstmuligheten i Europa siden slutten av andre verdenskrig,» skrev Zelensky.\n\nHan fortsatte:\n\nFor å skape et trygt, transparent miljø for forretningsengasjement, forfølger Ukraina investeringsgarantier fra både Group of Seven og EU, reformerer landets skattesystem og etablerer et sterkt nytt juridisk rammeverk.Landet vårt har allerede vedtatt regler og lover for å tillate selskaper å bygge gjennomsiktige bedriftsstrukturer, lettere tiltrekke utenlandske investeringer og bruke ytterligere mekanismer for å beskytte immaterielle eiendeler. Gunstige forhold vil tillate oss å etablere Ukraina som en kraftig IT-hub og implementere innovative forretningsideer raskt og effektivt.\n\nUkraine is a land of surprising opportunity. I personally invite you to be surprised by our potential and to invest in the future of Ukraine, writes @ZelenskyyUa https://t.co/sWGpAyQhKq — Wall Street Journal Opinion (@WSJopinion) September 7, 2022\n\nMultipolarista har tidligere rapportert om et møte mellom vestlige regjeringer og selskaper i Sveits i juli, der de planla hard nyliberal økonomisk politikk å påtvinge Ukraina.\n\nDe vestlige deltakerne publiserte dokumenter som oppfordret til å kutte arbeidslovgivningen, «åpne markeder», senke tollsatser, deregulere industrier og «selge statseide virksomheter til private investorer».\n\nWestern governments and corporations met in Switzerland to plan harsh neoliberal economic policies to impose on post-war Ukraine, calling to cut labor laws, “open markets,” deregulate industries, and “sell state-owned enterprises to private investors.”https://t.co/J0n8db8ZLr — Multipolarista (@Multipolarista) July 29, 2022\n\nI et intervju med Multipolarista sammenlignet økonomen Michael Hudson de nye nødlovene mot arbeidskraft som ble innført av den ukrainske regjeringen med den brutale nyliberale politikken implementert av Chiles høyreekstreme Pinochet-diktatur etter et CIA-støttet kupp i 1973.\n\n«Man mister munn og mæle,» sa Hudson om Zelenskys Wall Street Journal kronikk. «Det er som en parodi på hva en sosialist ville ha skrevet om hvordan klassekrigen ville bli satt i verk av en fascistisk regjering.»\n\n«Så selvfølgelig ble han ønsket velkommen på børsen for å avskaffe arbeidstakernes rettigheter,» la Hudson til. «Du kunne ikke hatt et mer svart-hvitt eksempel» på klassekrig.\n\n«Dette er nøyaktig hva [den franske presidenten] Macron sa da han snakket om ‘slutten på overflod’. Den ukrainske arbeidsstyrken har nettopp opplevd slutten på velstand, nyliberal stil.\n\n«Og som Mr. Zelensky sa, det kan være slutten på velstanden for arbeidsstyrken, men det kommer til å bli en bonanza for dere investorer på New York Stock Exchange. Kom inn og bli med på festen!»\n\n«Noens tap blir omgjort til noen andres gevinst. Og det er det som skjer i en klassekrig. Det er et nullsumspill. Det er ikke noe forsøk på å heve levestandarden.»\n\n«Ukraina er det fattigste landet i Europa – men Zelensky sa at det ikke er fattig nok. Han sa, du tror dette er noe, vent til vår nye lov trer i kraft. Det vil virkelig vise deg hva det vil si å være det fattigste landet i Europa.»\n\n«Men det vil også være det rikeste landet i Europa for 1%,» konkluderte Hudson.\n\nDenne artikkelen ble opprinnelig publisert av Multipolarista.\n\nKommentar:\n\nDen må være givende dager for krigsentusiaster på venstresida; ikke bare heier de entusiastisk på NATOs krig mot Russland med ukrainere som kanonføde, de støtter også et naziinfiltrert regime som innfører arbeidslivslover av Pinochet-typen og selger landets ressurser på billigsalg til utenlandsk kapital.\n\nVi minner igjen om at den redaksjonelle politikken til steigan.no er at vi er imot denne krigen, fra den startet i 2014 og i den nye fasen med Russlands invasjon i Ukraina. Vi har i alle disse årene pekt på hvordan CIA og andre vestlige etterretningstjenester har tatt kontroll over Ukraina og bidratt til å sette inn politikere som fullt og helt tjener den vestlige kapitalens interesser. Helt fra 2014 advarte vi om at dette kunne føre fram til en storkrig i Europa, men ingen politikere med posisjoner på venstresida har interessert seg for dette; ikke på høyresida heller, for den del.\n\nRed.",
    "Advarer Putin: - Katastrofale konsekvenser": "I et intervju med 60 Minutes opplyser USAs utenriksminister Antony Blinken om at amerikanske myndigheter har advart Russland mot å bruke atomvåpen i Ukraina.\n\n- Det er veldig viktig at Moskva hører fra oss, og at de vet at det ville fått katastrofale konsekvenser fra oss. Det har vi gjort klart og tydelig, sier Blinken i intervjuet, ifølge CBS.\n\n- Enhver bruk av atomvåpen vil ha katastrofale konsekvenser for landet som bruker dem, naturligvis, men også for mange andre, sier utenriksministeren.\n\nIfølge sikkerhetsrådgiver Jake Sullivan har Det Hvite Hus vært i direkte dialog med Kreml på høyt nivå, og her har de vært helt tydelige på det samme:\n\n- Enhver bruk av atomvåpen gir katastrofale konsekvenser for Russland. USA og våre allierte vil svare handlekraftig, og vi har vært helt klare og spesifikke på hva det innebærer, sa Sullivan til CBS.\n\nSIKKERHETSRÅDGIVER: USAs nasjonale sikkerhetsrådgiver Jake Sullivan sa i et separat intervju søndag at USA har advart Russland på «svært høyt nivå» om at atomvåpenbruk vil ha «katastrofale konsekvenser». Foto: Kevin Lamarque/Reuters/NTB Vis mer\n\nVladimir Putin har innkalt 300 000 nye soldater, og sagt at han er klar for å ta i bruk alle midler for å forsvare territorier, inkludert atomvåpen.\n\nDette har spredd frykt for at han kan komme til å bruke såkalte taktiske atomvåpen i Ukraina.\n\nBlinken hevder i intervjuet med 60 Minutes at han tror at «Russland har havnet i dette rotet, fordi det ikke er noen i systemet som effektivt forteller Putin at han gjør feil ting».\n\n- Uansvarlig\n\nBlinken beskriver Putins retorikk som «uansvarlig» og sier at USA har uttrykket bekymring overfor Russland om truslene.\n\n- Vi er fokusert på å sørge for at vi alle opptrer ansvarlig, spesielt når det kommer til denne typen løs retorikk, sier Blinken i intervjuet.\n\nPå spørsmål om USA har en plan for å forhindre en mulig tredje verdenskrig, svarer Blinken:\n\n- President Biden har vært fast bestemt på at vi skal gjøre alt vi kan for å hjelpe Ukraina med å forsvare seg, og vi gjør alt vi kan for å få andre land til å legge press på Russland. Vi er også fast bestemte på at denne krigen ikke skal ekspandere eller omfatte flere områder.\n\nTORDENTALE: Joe Biden tordnet mot Putin og Russland under FNs generalforsamling i FN-uka, 21. september. Video: AP. Vis mer\n\n- Egen vei\n\nRusslands tidligere president Dmitrij Medvedev har også tidligere hevdet at Russland kan ta i bruk ethvert russisk våpen, inkludert atomvåpen, for å forsvare russiske territorier.\n\nMedvedev, som nå er nestleder i det russiske nasjonale sikkerhetsrådet, sier at borgere i alle Nato-land må forstå at Russland har valgt sin egen vei.\n\n- Russland er klare til å forsvare sine nye territorier med alle midler, inkludert strategiske atomvåpen, har han sagt ifølge Reuters.",
    "Ukraina rykker frem: Okkupantene i panikk": "– Okkupantene er tydeligvis i panikk, sier Zelenskyj i sin daglige videotale sent mandag kveld.\n\nAnnonse\n\nTips oss: Har du tips eller innspill til denne eller andre saker? Send oss en e-post på: [email protected] eller ta direkte kontakt med en av journalistene.\n\nHan legger til at fokus nå blir på hurtighet i frigjorte områder, melder Reuters.\n\nLes også: Norges auge mot Russland\n\n– Hurtigheten i våre styrkers fremrykking. Hurtigheten i gjenopprettelse av normalt liv, sier presidenten.\n\nZelenskyj hintet også i talen om at han kan komme til å bruke sin videotale til FNs hovedforsamling onsdag til å oppfordre til fortgang i levering av våpen og annen hjelp til Ukraina.",
    "Ukraina glir inn i en virkelig krig": "«Det er nå en de facto krig mellom NATO og Russland.»\n\nAv M. K. Bhadrakumar.\n\nEt tilbakevendende trekk ved den kalde krigen var at USA nesten alltid la stor vekt på optikken i en sovjet-amerikansk affære mens Moskva valgte å konsentrere seg om sluttresultatet.\n\nCubakrisen er det mest kjente eksemplet der oppløsningen handlet om den publiserte oppgivelsen av den planlagte sovjetiske utplasseringen av missiler på Cuba og en amerikansk offentlig erklæring og avtale om ikke å invadere Cuba igjen. Men det ble senere kjent at det også var en upublisert del, nemlig demonteringen av alle de ballistiske Jupiter-missilene som hadde blitt utplassert til Tyrkia.\n\nAtferdsmønsteret forblir det samme i Ukraina. I henhold til den vestlige fortellingen stirrer Russland på nederlagets avgrunn midt i «den kaotiske retretten» i Kharkov-regionen. Interessant nok, på de ansvarlige nivåene i Beltway, er det merkbar tilbakeholdenhet med å slå på stortrommene, antagelig på grunn av deres bevissthet om at de ukrainske styrkene ganske enkelt gikk inn i Balakleysko-Izyum-retningen igjen for å okkupere områder som russerne hadde planlagt å forlate.\n\nMoskva overlater nok en gang optikken nesten utelukkende til de amerikanske journalistene mens Moskva konsentrerer seg om sluttresultatet, som har hatt tre dimensjoner: en, fullføre den pågående evakueringen fra Balakleysko-Izyum-retningen uten tap av liv; to, utnytte de ukrainske troppebevegelsene til å angripe de styrkene som kom ut i det fri fra godt befestede stillinger i Kharkov-regionen; og tre, konsentrere seg om kampanjen i Donetsk.\n\nDen siste delen begynner å bli veldig følsom for Moskva, ettersom en betydelig del av russiske «krigskorrespondenter» hadde oppsiktsvekkende rapporter om at det er apokalypse nå. Selv seniorpolitikere som Gennady Zyuganov, generalsekretær for kommunistpartiet, og en mektig stemme i statsdumaen, var svært opphisset.\n\nZyuganov sa på det første plenumsmøtet i den russiske statsdumaens høstsesjon tirsdag at den «spesielle operasjonen» har vokst til en fullverdig krig og situasjonen på fronten har «endret seg drastisk» de siste par månedene.\n\nEt fragment av talen, lagt ut på kommunistpartiets nettside , siterte også Zyuganov som sa at «enhver krig krever et svar. Først og fremst krever det maksimal mobilisering av krefter og ressurser. Det krever sosialt samhold og tydelig prioritering.»\n\nGennady Zyuganov taler.\n\nSelv om det er ment som konstruktiv kritikk, vil Zyuganovs råd nesten helt sikkert bli forbigått av Kreml. Den russiske presidentens talsmann Dmitrij Peskov har svart skarpt og sa : «I dette øyeblikk – nei, det (hel eller delvis mobilisering) er ikke på dagsorden.»\n\nPresident Putins støttebase er fortsatt like sterk som alltid. Det nylige russiske regionale og lokale valget ble delvis en «folkeavstemning» om situasjonen i Ukraina. Og det faktum at det regjerende partiet fikk et av de beste resultatene i sin historie ved å vinne rundt 80 prosent av mandatene i regionale og lokale parlamenter, viser en rungende tillitserklæring til Putins ledelse.\n\nNår det er sagt, utgjør de «sinte patriotene» en hodepine. Det er derfor den siste situasjonen rundt Bakhmut i Donetsk antar særlig betydning. Bakhmut er utvilsomt krumtappen i hele festningsverket som Kiev reiste i Donbass de siste 8 årene. Det er et strategisk kommunikasjonskryss med veier i mange retninger – Lysychansk, Horlivka, Kostiantynivka og Kramatorsk – og kontroll over byen er avgjørende for å etablere full overherredømme over Donetsk-regionen.\n\nDe russiske troppene og allierte militsgruppene har siden 3. august forsøkt å bryte seg inn i det ukrainske forsvaret i Bakhmut-Soledar-retningen, men med usammenhengende suksess. Nå kommer meldinger om at russerne har tatt seg inn i Bakhmut by og tatt kontroll over industrisonen i de nordøstlige delene.\n\nNoen rapporter sier at de russiske militærkontraktørene kjent som Wagner-gruppen har blitt utplassert i Bakhmut. Dette er høyt trent eks-militært personell.\n\nInnsatsen er ekstremt høy. For Kiev kan hele logistikken til operasjonene i Donetsk løse seg opp hvis den mister kontrollen over Bakhmut. Når det gjelder russerne, vil gjennombruddet i Bakhmut-Soledar-retningen fjerne hovedhindringen for den avgjørende offensiven mot Slavyansk-Kramatorsk-aksen i vest, det siste konglomeratet av ukrainske styrker i Donetsk. Bakhmut ligger bare 50 km fra Slavyansk-Kramatorsk.\n\nNår han snakket om den ukrainske «motoffensiven» forrige helg til National Public Radio, hadde general Mark Milley, USAs styreleder, stabssjefer, kommet med noen interessante poeng :\n\nUkraina har samlet en god mengde kampkraft. Hvordan de bruker det vil nå være avgjørende. Ting vil bli avklart «i de kommende dagene og ukene».\n\nUkrainsk militær så langt kjempet usedvanlig godt i forsvaret. Forsvar har alltid vært den sterkere formen for krig.\n\nUkraina går nå inn i offensive operasjoner der det er avgjørende å integrere ildkraft i deres manøver for å oppnå overlegenhet.\n\nDerfor «gjenstår det å se» hva som skjer de neste ukene. «Det er en veldig, veldig vanskelig oppgave ukrainerne påtar seg» – å kombinere deres offensiv med manøvre.\n\nDen ukrainske offensiven i Kharkov var planlagt som et flankeangrep for å omringe og ødelegge de russiske grupperingene i området Balakleya, Kupyansk og Izyum. Men den russiske kommandoen forutså et slikt forsøk, ettersom frontlinjen hadde blitt tynnet ut i det siste. De ukrainske styrkene overgikk russerne med nesten 4-5 ganger.\n\nInteressant nok, i påvente av en ukrainsk offensiv, ble sivile som gikk med på å forlate regionen til Russland, evakuert fra de truede bosetningene i militære konvoier. Ved å bruke mobil forsvarstaktikk under dekke av spesialorganiserte enheter, lyktes russerne til slutt i å trekke tilbake styrkene sine.\n\nFaktisk ble den ukrainske/USA/NATO-planen om å manøvrere et flankeangrep og omringe de russiske troppene hindret med minimale tap. På den annen side innrømmer ukrainere også at russerne påførte sine motstandere betydelige tap av arbeidskraft (som inkluderte en stor del av soldater fra NATO-land.)\n\nMen det russiske militæret gjorde også feil. Dermed ble deres fremre posisjoner ikke utvunnet – uforklarlig nok; frontlinjens etterretningsinnsamling var mangelfull; og de resterende russiske troppene (trukket ned til en tredjedel av full styrke) var ikke engang utstyrt med antitankvåpen.\n\nDet største enkeltresultatet av den siste ukens hendelser er at konflikten har antatt karakter av en fullverdig krig. Zyuganov var ikke utenfor sporet da han sa i sin russiske statsduma-tale:\n\n«Den militærpolitiske operasjonen … har eskalert til en fullverdig krig, som er erklært mot oss av amerikanerne, NATO-medlemmene og et forent Europa. «En krig er fundamentalt forskjellig fra en spesiell operasjon. En spesiell operasjon er noe du annonserer — og noe du kan velge å sette en stopper for. En krig er noe du ikke kan stoppe selv om du vil. Du må kjempe til siste slutt. Krig har to mulige utfall: seier eller nederlag.»\n\nPutin har en stor beslutning å ta nå. For mens den gode delen for det russiske militæret kan være at frontlinjen er rettet opp og store russiske reserver blir overført til slagmarkene, eksisterer det nå de facto en krigstilstand mellom Russland og NATO.\n\nDe nylige telefonsamtalene til Putin i rask rekkefølge fra Frankrikes president Emmanuel Macron og Tysklands forbundskansler Olaf Scholz , etter en pause på måneder, signaliserer at det kan ha oppstått et behov for å engasjere Kreml-lederen på nytt.\n\nDenne artikkelen ble opprinnelig publisert på bloggen til M. K. Bhadrakumar.",
    "Ukraina: Noen av likene i gravene i Izium bærer preg av tortur": "Lederen for påtalemyndigheten i Kharkiv fylke, Oleksandr Filtsjakov, oppgir fredag at noen av likene som så langt er gravd opp, har hendene bakbundet, mens andre har tau rundt halsen.\n\nAnnonse\n\nTips oss: Har du tips eller innspill til denne eller andre saker? Send oss en e-post på: [email protected] eller ta direkte kontakt med en av journalistene.\n\nLikene det vises til, er funnet i en skog ved byen som i over fem måneder har vært okkupert av russiske soldater.\n\nIfølge ukrainsk politi er det funnet 445 graver på stedet, som ligger i Kharkiv fylke nordøst i Ukraina.\n\nOpplysningene om at flere av likene har spor etter tortur, er ikke bekreftet av uavhengige kilder, men en AFP-journalist på stedet sier at minst ett av likene hadde hendene bakbundet. Det er ikke klart om offeret var ikledd sivile klær eller uniform.\n\nLes også: Massegrav funnet ved Izium\n\nTidkrevende\n\nOgså Ukrainas viseinnenriksminister Jevhen Enin sier at noen av likene har spor etter en voldelig død, og også tortur. Blant annet skal enkelte ha fått ørene kuttet av.\n\n– Dette er bare begynnelsen. Alle disse sporene etter krigsforbrytelser blir nå grundig dokumentert av oss. Og vi vet av erfaring fra Butsja at de verste forbrytelsene bare kan bli avdekket over tid, sier Enin til ukrainske Radio NV fredag.\n\nAP-journalister som besøkte stedet torsdag, så en rekke graver innimellom trærne. De var merket med enkle trekors, og de fleste var nummerert, og tallene gikk opp til over 400.\n\nDet skal nå iverksettes et stort arbeid for å identifisere hvem som har ligget i gravene. Etterforskerne skal også finne ut hvordan de døde, men det kan ta tid ettersom flere skal ha ligget begravd på stedet siden slutten av mars.\n\nIzium og en rekke andre byer i Kharkiv fylke har vært okkupert av russiske styrker siden slutten av mars og begynnelsen av april. I forrige uke ble områdene gjenerobret av ukrainske styrker i en overraskende vellykket motoffensiv.\n\n– Torturkamre\n\nUkrainas nasjonale politisjef Ohor Klymenko hevder at det også er funnet minst ti rom i Kharkiv-regionen der det har foregått tortur.\n\nPå veggene i rommene er det funnet nedskrevne bønner, samt tegn som ser ut til å ha fungert som en opptelling av dagene tilbrakt i fangenskap, ifølge de ukrainske kildene.\n\nI Kupjansk, en annen by som har vært okkupert, skal seks studenter fra Sri Lanka ha havnet i russiske hender.\n\n– De er redde, de ble mishandlet, sier Klymenko, som legger til at en av dem er en kvinne som nesten ikke greier å snakke, mens to av dem fikk neglene trukket ut.\n\nLes også: Ukrainas forsvarsminister: Krigen er inne i «tredje fase»\n\nFN vil sende team\n\nFNs høykommissær for menneskerettigheter opplyste fredag at de ønsker å sende et team til stedet med de mange gravene for å finne ut hva som har skjedd med menneskene som ligger begravd.\n\n– Våre kolleger i Ukraina følger opp disse anklagene, og de har som mål å organisere et overvåkingsbesøk i Izium for å fastslå omstendighetene rundt disse personenes død, sier FN-kontorets talskvinne Elizabeth Throssell fredag.\n\nIfølge øyenvitner og en ukrainsk etterforsker, Sergej Bolvinov, ble noen av ofrene skutt, mens andre ble drept av artilleriild, landminer og luftangrep.\n\nEn lokal politiker, Maksym Strelnikov, sa til journalister tidligere i uka at hundrevis av mennesker ble drept i kampene om byen og også etter at Russland tok kontroll over den. Mange døde i granatangrep, og det var umulig å gi dem en skikkelig begravelse, sier han.\n\nHan sier også at et ukjent antall mennesker døde som følge av manglende helsehjelp siden den medisinske infrastrukturen i byen var ødelagt. Flesteparten av byens 47.000 innbyggere skal ha flyktet til ukrainskkontrollerte områder, mens 10.000 skal ha blitt igjen.\n\nLes også: Russisk fallskjermjeger fordømmer krigen i Ukraina\n\nSoldatgrav\n\nDet antas at de fleste ofrene som ligger begravd, er sivile, men det er også funnet minst én massegrav som er merket med et skilt der det står at den inneholder 17 ukrainske soldater. En ukrainsk tjenestemann tror at graven inneholder flere mennesker.\n\n– Vi har ikke telt dem ennå, men jeg tror det er over 25 eller kanskje 30, sier han.\n\nAnslaget er basert på et innlegg som russiske soldater har lagt ut i sosiale medier.\n\nUkrainas president Volodymyr Zelenskyj har ikke kommentert hvem som ligger i gravene, men han peker på at det er dette den russiske okkupasjonen fører til.\n\nLes også: Norge gir mer våpen til Ukraina – har sendt 160 Hellfire-missiler\n\n– Russland etterlater seg død overalt. De må stilles til ansvar, sa han i en tale torsdag kveld.\n\nEn av innbyggerne i Izium, Sergej Gorodko, sier at det blant de gravlagte er flere titall sivile, både barn og voksne, som ble drept i et russisk angrep mot en boligblokk.\n\n– Jeg trakk noen av dem fram med mine egne hender, sier han.",
    "Hva med Palestina? I skyggen av Ukraina": "Meninger Dette er et debattinnlegg. Innlegget gir uttrykk for skribentens holdninger.\n\nI skyggen av krigen i Ukraina skjer det fortsatt daglige overgrep mot palestinerne i deres eget hjemland. Situasjonen er som vanlig ille, men verre enn vanlig når nå verdens øyne er vendt mot Ukraina.\n\nVi krever at regjeringen kaller Israels ambassadør inn på teppet og gjør det klart at fortsatt militær aggresjon vil få virkelige diplomatiske konsekvenser. Det ville være en start. Rundt hundre palestinske liv har blitt mistet til israelske våpen bare de siste par månedene.\n\nMen dødstallene er langt fra det eneste palestinerne har å sørge over: Hjemmene sine: Regelmessig blir palestinske hjem jevnet med jorda. På Vestbredden gjøres det med bulldoser og byråkrati; på Gaza med bomber.\n\nMatsikkerheten: Verdens Matprogram (WFP) rapporterte før pandemien at 1,6 millioner palestinere, en tredjedel, ikke har råd til, eller tilgang på, næringsrik mat. Tallet for Gaza-stripa var 64%. Dette skyldes at Israel har strupetak på all innførsel av varer, og skyter på palestinske fiskere.\n\nBarna sine: Mange palestinske barn har blitt drept på lang avstand under ballspill, for eksempel. Skolebarn i Hebron blir steinet av israelske bosettere på vei til skolen. Barn ned mot tolvårsalderen blir fengslet og brutalt behandlet.\n\nStøtten utenfra: Man risikerer bråk for å dokumentere Israels overgrep. I mai drepte israelske styrker en journalist fra Al Jazeera. Etterpå skrøt IDF i en tweet at de visste hvor hver kule falt. Israel stempler menneskerettsorganisasjoner som \"terrororganisasjoner\".\n\nIsraelske Hagai El-ad leder den israelske menneskerettsorganisasjonen \"Tselem\" og ber Norge erkjenne at Israel er en apartheidstat. Han har grunn til å se seg nervøst over skulderen. Det er langt på overtid at norske myndigheter tar tydelig stilling med et faktisk ris bak speilet. Det er ikke nok å si seg \"opprørt\" eller \"forferdet\" i avisen. Kall ambassadøren på teppet, Huitfeldt! Gjør det klart at overgrepene mot palestinerne vil få merkbare konsekvenser!\n\n\n\n\n\nKennet K. Tangen\n\nStyremedlem Palestinakomiteen Haugaland Stord\n\nRaed Abdalsalam\n\nLeder Palestinakomiteen Haugaland Stord",
    "De ukrainske drapslistene beskyttes av NATO og CIA": "Ukrainsk «dødsliste» publiserer navn og adresser til påståtte «russiske propagandister:» Lista viser seg å være basert, ikke i Ukraina, men i Langley VA hvor CIA-hovedkvarteret ligger.\n\nAv Jeremy Kuzmarov, Covert Action Magazine – 19. september, 2022\n\nBare en tilfeldighet, ikke sant?\n\nUnder Offentlig Lov 117-128, finansierer den amerikanske kongressen en organisasjon kalt Ukrainsk senter for bekjempelse av desinformasjon (CCD), hvis erklærte formål, ifølge nettstedet, er å «motvirke russisk desinformasjon.» Men dens egentlige formål kan være å lage en tilsvarende «fatwaliste» over påståtte forrædere, som patriotiske amerikanere og/eller ukrainere vil føle at de har grønt lys til å myrde.\n\nFatwa-listen inkluderer slike «forrædere» som skribentene Chris Hedges og Glenn Greenwald, statsviteren John Mearsheimer, Pink Floyd-sangeren Roger Waters, senator Rand Paul (R-KY), tidligere presidentkandidat Tulsi Gabbard, den konservative militæranalytikeren Edward Luttwak, som ble plassert på listen for å foreslå at det skulle holdes folkeavstemninger i Donetsk- og Luhansk-regionene om deres forhold til Ukraina, og Henry Kissinger, som er bekymret for utsiktene for en krig mellom USA og Russland.\n\nProfilene til mange personer på «hitlisten» har blitt lagt ut på et nettsted, Myrotvorets (som betyr «fredsskaper» på ukrainsk), hvis domenenavn er oppført til å befinne seg i Langley, Virginia, CIAs hovedkvarter.\n\nRoger Waters [Source: mronline.org]\n\nMyrotvorets ble etablert i 2014 etter Maidan-kuppet, med bistand fra en etterretningsoffiser i den amerikanske hæren, Joel Harding, og har som mål å avsløre agenter fra den russiske etterretningstjenesten (FSB) og leiesoldater fra Wagner-gruppen, sammen med pro-russiske propagandister. Myrotvorets har lagt ut grusomme bilder av døde russere. Velkomstmeldingen annonserer seg selv som et «CIA-prosjekt».\n\nJoel Harding [Source: mronline.org]\n\nBilde av døde russere på CIAs lenkede nettsted Myrotvorets. Over bildene proklamerer nettstedet: «Død over de russiske fascistiske inntrengerne og okkupantene.» [Kilde: myrotvorets.center]\n\nDessverre har mange på Myrotvorets fiendeliste allerede blitt myrdet. Når dette skjer, er det ukrainske ordet ЛИКВИДИРОВАН («LIKVIDERT») stemplet over bildet deres med store røde bokstaver – slik det skjedde da den italienske journalisten Andrea Rocchelli ble myrdet.\n\nSom en indikasjon på sidens stygge karakter har Myrotvorets listet opp navnene på mer enn 300 barn, blant dem 13 år gamle Faina Savenkova som har skrevet på sosiale medier om terroren som den ukrainske hæren har utført i Øst-Ukraina.\n\nFaina Savenkova: En fiende av den ukrainske staten. [Kilde: mronline.org]\n\nYnkelige terrorhandlinger\n\nUtvidelsen av den ukrainske regjeringens attentatkampanje – modellert etter den CIA-styrte Phoenix-operasjonen i Vietnam – ble eksemplifisert med drapet på Sergej Gorenko, statsadvokaten i Luhansk (LPR) og hans stedfortreder Jekaterina Steglenko, etter at en Kyiv-bombe rystet hovedkvarteret til statsadvokatens kontor i Luhansk den 16. september.\n\nNew York Times rapporterte tidligere om ukrainske kommandoteam som innrømmet å ha plantet bilbomber rettet mot pro-russiske politifolk og politikere bak russiske linjer.\n\n16. september traff minst fem amerikanskproduserte HIMARS-raketter den sivile administrasjonsbygningen i byen Kherson, i et attentat mot Kirill Stremousov, nestlederen for den militær-sivile administrasjonen. Ekaterina Gubareva, en offentlig ansatt som ble såret, (en sjåfør ble drept), kalte angrepet en «ynkelig terrorhandling.» [1]\n\nKirill Stremousov [Kilde: 24smi.org]\n\nScott Ritter snakker ut\n\nScott Ritter, den tidligere etterretningsoffiseren i marinen som avslørte svindelen rundt masseødeleggelsesvåpen (WMD) i Irak, er blant dem på CCDs liste over forrædere som har blitt oppført som en «fiende av Ukraina» på nettstedet Myrotvorets.\n\nScott Ritter på dødslista. [Source: consortiumnews.com]\n\n7. september deltok Ritter på en pressekonferanse arrangert av Schiller Institute, en tyskbasert økonomi-tenketank, der han kritiserte New Yorks kongressdelegasjon for å støtte House Resolution 7691, Additional Supplemental Appropriations Act of 2022, som ble Offentlig Lov 117-128 den 21. mai 2022.\n\nI et brev fra juli, 2022, til demokratene Chuck Schumer, Kirsten Gillibrand og Paul Tonko, skrev Ritter at Offentlig Lov 117-128, brøt med det første tillegget til USAs grunnlov, som hevder at «Kongressen skal ikke lage noen lov … som fører til innskrenking av ytringsfriheten, eller pressefriheten.»\n\nOffentlig Lov 177-128 innskrenker ytringsfriheten og en fri presse ved å støtte Ukrainas regjering sin publisering av «svartelisten», som utpeker amerikanske statsborgere som «russiske propagandister» for å utøve sine konstitusjonelle rettigheter knyttet til ytringsfrihet og en fri presse.\n\nScott Ritter på talerstolen. Han har tatt på seg pilotbrillene for å illudere «Top Gun» eller Jo Biden.\n\nPå pressekonferansen den 7. september gjentok Ritter sin forakt for det faktum at amerikanske skattepenger som subsidierer den ukrainske regjeringen, «blir brukt til å målrette og skremme amerikanske borgere som uttrykker sine konstitusjonelle rettigheter under ytringsfriheten».\n\nSpesielt farlig, sa Ritter, er bruken av merkelappen «informasjonsterrorist» av CCD, som «i utgangspunktet gir grønt lys for kritikere av regjeringens politikk til å bli dømt som terrorister», og kan «bety sanksjonering av drap på amerikanere i utlandet eller hjemme».\n\nIfølge Ritter er trusselen om ukrainsk statsterrorisme som strekker seg inn i USA høyst reell.\n\nDet er mange ukrainere som bor i nærheten av ham i delstaten New York, sa han, som tilber Stepan Bandera, en ukrainsk nasjonalist og nazistisk kollaboratør under andre verdenskrig.\n\nIfølge historikeren Norman J.W. Goda, lanserte Banderas løytnanter en pogrom som drepte 4000 Lvov-jøder på få dager, ved hjelp av våpen som spenner fra skytevåpen til metallstolper.\n\nStepan Bandera-monument i Ternopil, Ukraine, 2017. (Mykola Vasylechko, CC BY-SA 4.0, Wikimedia Commons)\n\nHva slags budskap sender det, spurte Ritter, at den amerikanske regjeringen skal støtte disse gruppene og stemple kritikere av dens politikk som «informasjonsterrorister»? (Oversetters utheving)\n\n«Tror nettstedet er en spøk? spør Alexander Dugin som måtte delta i begravelsen til datteren [Darya Dugina som ble drept i en bilbombe av terrorister i Moskva 23. august].»\n\nDarya Dugina er likvidert står det på nettsida til Myrotvorets\n\nDen russiske journalisten Darja Dugina (29), som også sto på Myrotvorets drapsliste, ble drept i et bilbombeangrep 23. august i Moskva. [Kilde: metro.co.uk]\n\nRitter anser seg selv som en amerikansk patriot som tjente sitt land i årevis i militæret og som våpeninspektør i Irak.\n\nHan husket at han ble kalt «Saddams mann innen overtalelse» og alle slags andre navn for å rapportere sannheten om de mytiske WMD, masse-ødeleggelsesvåpen, og sa at hvis folk hadde absorbert det han sa, kunne krigen i Irak vært unngått og millioner av liv reddet.\n\nNår det gjelder Ukraina, sa Ritter at han igjen blir fordømt, denne gangen for å komme med faktiske uttalelser, som at a) NATO har baser på ukrainsk jord; b) krigen er en stedfortrederkonflikt mellom USA og Russland; og c) sanksjoner har skadet USA og EU-landene mer enn Russland.\n\nRitter sa at han blir ytterligere angrepet fordi han foretok en grundig, vitenskapelig analyse av grusomheten i Bucha i mars/april, som konkluderte med at den «syntes å ha blitt utført av styrker underordnet den ukrainske regjeringen». [2]\n\nRitter sier at han inviterer til debatt og uenighet om sine vurderinger – blant annet fra folk som jobber ved CCD.\n\n«Hvis folk er uenige med mine fakta og konklusjoner, så diskuter med meg – men ikke forsøk å bringe meg til taushet gjennom trusler eller stemple meg som en informasjonsterrorist som potensielt kan merke meg for døden.»\n\nGeoff Young, kandidat for Det demokratiske partiet i Kentucky, er også på hitlisten\n\nGeoff Young, det demokratiske partiets kandidat i Kentuckys 6. kongress-distrikt, er også på den ukrainske regjeringens dødsliste – selv om få i hans parti har stått opp for ham.\n\nYoung sier at han er på listen fordi han har inntatt den posisjonen at Ukraina siden 2014 ikke har vært et funksjonelt demokrati.\n\nSnarere har det i stor grad vært kontrollert av det amerikanske utenriks-departementet og CIA, og har beskutt uskyldige sivile i Donetsk og Luhansk, og drept mer enn 10.000 sivile – tre ganger mer enn det som ble drept i USA den 9/11.\n\nGeoff Young [Source: multipolarista.com]\n\nUkraina har videre sendt godt bevæpnede nazistiske grupper for å angripe etniske russere i handlinger av etnisk rensing som ikke har blitt rapportert i amerikanske medier.\n\nYoung sier at hans inkludering på drapslisten er en form for valginnblanding – de prøver å diskreditere navnet hans og ødelegge sjansene hans for å vinne over det republikanske partiets, Andy Barr, som Young stiller mot.\n\nLaRouche-kandidat til New York Senatet, Diane Sare angrepet\n\nEn annen person på hitlisten er Diane Sare, fra Burlington, Vermont, som utfordrer Chuck Schumers New York plass i senatet, i årets novembervalg.\n\nSare er en tidligere klassisk musiker og kordirigent, og er grunnlegger av tenketanken, Schiller Institute, og jobbet i 32 år med Lyndon LaRouche til hans død i 2019.\n\nLaRouche var en kontroversiell figur i amerikansk politikk og av noen regnes han som en kultleder, CIA-skapelse eller til og med fascist.\n\nMange av hans ideer var likevel visjonære, blant annet hans støtte til samarbeidet mellom USA og Russland og utviklingen av en ny sikkerhets-struktur for verden og et økonomisk system som ville være mer demokratisk, rettferdig og forhindre fremtidige kriger.\n\nDiane SareKilde: Ballotpedia.org\n\nSare sa på pressekonferansen den 7. september at dødslisten og demoniseringskampanjen har vært vellykket i å kneble debatten om USAs bevæpning av et fascistregime i Ukraina – et regime som har forbudt 13 opposisjonspartier, stengt russiske medier, forbudt kollektive forhandlinger og truet alle som planlegger å stemme for å bli med i Russland igjen, i folkeavstemninger som blir opprettet i Øst-Ukraina.\n\nSare sa også at Payton Gendron, Buffalo, New York, som drepte svarte mennesker i en matbutikk tidligere i sommer, hadde symboler på jakken sin, som lignet de som ble brukt av medlemmer av Azov-bataljonen.\n\nMassemorderen Payton Gendron med svarte solinsignier brukt av Azov-bataljonen. [Kilde: mronline.org]\n\nEnhver amerikaner bør etter hennes syn kreve at deres valgte representanter tar et standpunkt og tar avstand fra den ukrainske regjeringen og dens nynazistiske hærregimenter.\n\nOberst Black:\n\nDen første taleren på pressekonferansen den 7. september, var oberst Richard Black, en dekorert veteran fra Vietnamkrigen og tidligere delstatssenator fra Virginia, som Ritter, understreket Black hvordan den amerikanske kongressen forsøkte å kontrollere ytringsfriheten i USA, i strid med den amerikanske grunnloven ved å få en utenlandsk enhet – CCD – til å gjøre det.\n\nColonel Richard Black\n\nIfølge Black forsøkte Department of Homeland Security, tidligere i år, å etablere et styringsråd for desinformasjon, ledet av Nina Jankowicz, en ukrainsk lingvist og rådgiver for den tidligere ukrainske presidenten Petro Porosjenko.\n\nHennes presentasjon for publikum var så ekstrem og avskyelig at opprettelsen av senteret ble satt på pause – i hvert fall foreløpig.\n\nBlack sa at blant de som er satt opp som mål av CCD, er patriotiske amerikanere med velinformerte synspunkter på utenrikspolitikk som senator Paul og tidligere kongresskvinne Gabbard.\n\nNina Janckowicz, Tulsi Gabbard og Rand Paul.\n\nBlack sa at USAs politikk i Ukraina er en katastrofal flørting som øker risikoen for fullskala atomkrig. Merkingen av dissentere som «informasjonsterrorister» utsetter dem potensielt for dødsstraff, sammen med mange mennesker på Myrotvorets nettsted som har blitt myrdet.\n\nSelv om fakta fremdeles er usikre, spekulerer en avis i Rio de Janeiro, at attentatforsøket den 1. september 2022 rettet mot Argentinas visepresident Cristina Fernández de Kirchner, til og med kan ha vært et resultat av at hun nektet å fordømme Russlands spesielle militæroperasjon og hennes oppfordringer til fredssamtaler for å få slutt på krigen.\n\nBle Cristina Fernández de Kirchner utsatt for attentat på grunn av sin støtte til fred i Ukraina og fordi hun nektet å fordømme Russland? [Kilde: nypost.com]\n\nProblemet når folk vet «at det er ikke slik».\n\nDen siste taleren på pressekonferansen den 7. september, CIA-veteranen Ray McGovern, en av grunnleggerne av Veteran Intelligence Professionals for Sanity (VIPS), siterte fra humoristen Will Rogers, som sa at «det er ikke det vi ikke vet som gir oss problemer, det er det vi vet: at det er ikke slik.»\n\nWill Rogers, kilde: willrogers.com Ray McGovern, kilde: mainepublic.org\n\nBlant de tingene amerikanerne hevder å vite, at det er ikke slik, er at Russland er aggressoren i konflikten med Ukraina, og at Russlands annektering av Krim var «uprovosert» – noe som er åpenbart usant.\n\nKrim stemte faktisk for å bli med i Russland igjen, rett etter det USA-støttede Maidan-kuppet i 2014 – som akademikere som Timothy Snyder fra Yale, sammen med vanlige medieanalytikere, fortsetter å benekte, sa McGovern.\n\nTimothy Snyder – en ekte leverandør av desinformasjon fra Ivy League, som ifølge Ray McGovern, hjelper utdannede amerikanere «å vite hva som ikke er slik.» [Kilde: news.yale.edu]\n\nI 2013, talte McGovern, skrev Russlands president Vladimir Putin en kronikk i The New York Times, etter at han hadde støttet en avtale som forhindret amerikansk militær intervensjon i Syria, der Putin uttrykte sin glede over den økende tilliten mellom USA og Russland.\n\nPutin skrev også at han ikke var enig i Obamas taler om amerikansk eksepsjonalisme – som er det som gjorde Putin til et mål for USAs regimeendrings- og destabiliseringsarbeid, der Ukraina har blitt brukt som stedfortreder.\n\nTidligere i år holdt forhenværende president George W. Bush en tale der han sa at én mann hadde «bestemt seg for å lansere en helt uberettiget og brutal invasjon av Irak – jeg mener Ukraina» – og hans publikum i Texas lo.\n\nPropagandaen i USA har generelt blitt så tykk, sa McGovern, at folk er overbevist om at «de vet hva som ikke er slik.» I sin tur ender de opp med å støtte den dødeligste politikken – som de gjorde med Irak og nå gjør med Ukraina.\n\n—————————\n\nLekkede lydopptak viser Ilya Bondarchuk, en ukrainsk etterretningstjenestemann som koordinerte attentatprogrammet på Krim og Kherson, som prøvde å betale en leiemorder som ble bedt om å utføre den skitne gjerningen «foran alles øyne, slik at de ser det.» Ritter har også nylig bidratt til å avsløre, gjennom grundig etterforskning, at Ukraina og ikke Russland var ansvarlig for angrepene rundt atomkraftverket Zaporozhye – Europas største atomkraftverk – ved å bruke et internasjonalt inspeksjonsoppdrag som dekning, i strid med folkeretten.\n\nDenne artikkelen er hentet fra CovertAction Magazine.\n\nJeremy Kuzmarov er administrerende redaktør for CovertAction Magazine. Han er forfatter av fire bøker om amerikansk utenrikspolitikk, inkludert Obama’s Unending Wars (Clarity Press, 2019) og The Russians Are Coming, Again, med John Marciano (Monthly Review Press, 2018). Han kan nås på: jkuzmarov2@gmail.com.\n\nArtikkelen er oversatt for Steigan.no av Hans Snøfjell\n\nVi har tidligere vist at disse drapslistene også ligger på NATOs server i Brussel, noe som gjør Jens Stoltenberg til øverste ansvarlige.",
    "Ukraina angriper de russisk-okkuperte områdene hvor det holdes folkeavstemninger": "Samtidig som avstemningene pågår, har to personer blitt drept i et missilangrep på et hotell i nærheten av Kherson, hevder de prorussiske myndighetene i regionen.\n\nI tillegg melder det russiske nyhetsbyrået Tass at et valglokale i byen Enerhodar i Zaporizjzja-regionen måtte flyttes på grunn av massiv beskytning fra ukrainske soldater.\n\nFolkeavstemningene, som er blitt fordømt internasjonalt, er inne i sin tredje dag. Etter planen skal de vare fram til tirsdag, og det stemmes over om områdene skal bli en del av den russiske føderasjon.\n\nDe finner sted i de østlige regionene Luhansk og Donetsk, men også i Zaporizjzja og Kherson, som ligger sør i Ukraina.\n\nInternasjonalt fordømt\n\nUkrainas president Volodymyr Zelenskyj anerkjenner ikke folkeavstemningene. Avstemningene holdes uten tillatelse fra ukrainske myndigheter, strider mot krigslov og skjer ikke i henhold til demokratiske prinsipper.\n\nG7-landene har blant annet beskrevet avstemningene som illegitime og understreker at de ikke har en juridisk effekt.\n\nFolkeavstemningene finner sted få dager etter at Russlands president Vladimir Putin varslet at han ville mobilisere ytterligere 300.000 russiske soldater som skal delta i krigen i Ukraina.\n\nVesten med nye sanksjoner\n\nSom svar på den mulige annekteringen av områdene øst og sør i Ukraina, forbereder nå Vesten en ny sanksjonspakke mot Russland.\n\nOgså Serbia, som har nære bånd til russiske myndigheter, har sluttet seg til de vestlige sanksjonspakkene.\n\n– Anerkjennelse av disse avstemningene vil krenke våre nasjonale og internasjonale interesser, samt Serbias territorielle integritet, sa utenriksminister Nikola Selakonvic på en pressekonferanse denne uken.",
    "– Vil bli lette bytter i kamp mot godt trente og erfarne soldater på ukrainsk side": "Onsdag sendte Vladimir Putin og Russland sjokkbølger gjennom verden da de erklærte delvis mobilisering, noe som ifølge russiske myndigheter betyr at 300.000 nye soldater innkalles til tjeneste.\n\nBlant Putins lovnader for delvis mobilisering var at de som ble kalt inn hadde militær erfaring, i tillegg til at ingen studenter skulle kalles inn. Om dette faktisk stemmer, og hvorvidt dette faktisk er en delvis mobilisering sås det nå tvil om.\n\n– Hva denne mobiliseringen innebærer er hemmelighetstemplet. Så for alt vi vet kan mobiliseringen være lavere eller høyere enn ryktene skal ha det til. Det kan være fleksibilitet inne i bilde, sier Tom Røseth som er hovedlærer ved Forsvarets høgskole og følger krigen i Ukraina tett.\n\nLes også Russiske demonstranter skal ha blitt tvangsrekruttert til hæren\n\n– Fleksibilitet\n\nSelv om Røseth mener at russerne kan ha satt den faktiske grensen høyere en det som er rapportert, er det ikke nødvendigvis antallet soldater som bør bekymre russerne.\n\n– Problemet er ikke antallet soldater, men om det russiske mobiliseringsapparat klarer å prosessere så mange inn i de russiske styrkene, noe det hersker stor tvil om. Jeg tror jo at de kommer til å ha problemer med 300.00 soldater, sier Røseth.\n\n– Og Russland mangler offiserer til å trene disse, siden mange allerede er i Ukraina.\n\nRøseth peker på at mange av disse 300.000 som er kalt inn ikke vil havne ved frontlinjen med det første, men heller bli en del av et såkalt «mobiliseringspool».\n\nVil de bli kanonføde hvis de blir sendt til Ukraina med en gang?\n\n– Det kommer helt an på hvilke roller de får. Mange vil nok få sikringsoppgaver, mens andre vil havne ved fronten fordi Russland mangler infanteri. Mange av de som blir sendt til frontlinjen vil nok bli lette bytter i kamp mot godt trente og erfarne soldater på ukrainsk side.\n\n– Ingen erfaring\n\nHan beskriver situasjonen blant de russiske styrkene som «prekær», samtidig som han mener mangelen på soldater som en problemstilling Russland prøver å løse raskest mulig.\n\n– De har mistet sine beste soldater og elitestyrker. Da blir det rask karriere for nye soldater i den russiske hæren siden tapene er såpass store. Men disse soldatene får jo opplæring av andre soldater med militær trening.\n\n– Samtidig tar det tid å bli en god skytter, en dyktig stridsvognfører eller å lære å skyte med luftvern, og alt dette er roller som må besettes, sier Røseth.\n\nLes også Støre langet ut mot Russland fra talerstolen i FN: – De startet krigen, nå må de stoppe den\n\nPå sosiale medier og i internasjonale nyhetsbyråer sirkulerer historiene om studenter som blir dratt rett ut av forelesning, eller menn med null militær bakgrunn som tvinges i tjeneste. Og Røseth forteller at disse historiene kan stemme.\n\n– Det er økt rapportering som viser at folk med minimal, eller ingen, militær erfaring mobilisering. Men all slik rapportering er litt usikker. Samtidig har de lite folk å ta av, sier Røseth.\n\n– Økt trafikk\n\nEtter nyheten om den russiske mobiliseringen, økte trafikken på grensen mellom Russland og Finland. Ifølge den finske grensevakten passerte 6 470 russere grensen til Finland, dobbelt så mange som passerte grensen mandag.\n\n– Innkommende trafikk er nå større enn utgående trafikk. Noen av de ankommende returnerer til Russland, noen drar også videre til andre land, skriver de i meldingen.\n\nTil Nettavisen opplyser forsvaret at de ikke har merket noen økning av russere som passerer grensen til Norge.– Det har vært en økning siden i sommer, men det kommer av lettelser i koronarestriksjoner. Vi ser ingen umiddelbar endring den siste uken, forteller Michael Spanne Rozmara, oberstløytnant og sjef for jegerbataljonen GSM.\n\nForsvaret har ansvaret for å passe på den 197 kilometer lange riksgrensen mellom Norge og Russland.",
    "Jøder trosset advarsler i Ukraina": "For å lese kommentarene eller selv kommentere saken må du være innlogget på Facebook i samme nettleser som du bruker når du besøker dagen.no. Har du fortsatt problemer kan du skrive til frontsjef@dagen.no",
    "Kina ber om en fredelig løsning i Ukraina": "Kina ber om en fredelig løsning i Ukraina\n\nKina oppfordrer Russland og Ukraina til ikke å la krigens konsekvenser spre seg. En diplomatisk løsning må til, framholder Kinas utenriksminister i FN.\n\nKinas utenriksminister Wang Yi talte til FNs 77. hovedforsamling i New York lørdag.\n\nNTB-AFP\n\n24. september 2022\n\nKina er formelt alliert med Russland, men i sin tale i hovedforsamlingen unnlot utenriksminister Wang Yi å uttrykke klar støtte til Russlands invasjon.\n\n– Vi ber alle parter som er omfattet, om å forhindre at krisen brer seg og å beskytte de legitime rettighetene og interessene til utviklingsland, sa Wang.\n\nHan tok til orde for «rettferdige og pragmatiske» fredssamtaler for å løse alle globale utfordringer.\n\n– Kina støtter all innsats som bidrar til en fredelig løsning på Ukraina-krisen. Den presserende prioritet er å tilrettelegge for samtaler for fred, sa Wang.\n\n– Den grunnleggende løsningen er å ta opp sikkerhetsbekymringene til alle parter og å bygge en balansert, effektiv og bærekraftig arkitektur for sikkerhet, la Wang til.\n\nUnder FNs høynivåuke møtte Wang Ukrainas utenriksminister Dmytro Kuleba til samtaler for første gang siden Russland invaderte nabolandet 24. februar.\n\nTidligere i september erkjente Russlands president Vladimir Putin at Kina har «bekymringer» rundt Ukraina. Rett før krigen møtte Putin Kinas president Xi Jinping i Beijing.\n\nIfølge ikke navngitte amerikanske tjenestemenn har Kina avvist russiske forespørsler om å sende militært utstyr.",
    "Video skal vise skrekkvåpen": "En video fra landsbyen Ozerne i Donetsk fylke har tirsdag spredd seg bredt på Twitter og i andre sosiale medier.\n\nDe fyrverkeriaktige flammene som regner over den lille landsbyen, er fra flere hold beskrevet som såkalte «termittbomber».\n\nVideoen er delt av ukrainske toppolitikere og den offisielle Twitter-kontoen til det ukrainske forsvarsdepartementet, som hevder russerne står bak angrepet.\n\nSammenliknes med Napalm\n\nSistnevnte hevder angrepet er utført med 9M22S-missiler, et Sovjet-utviklet missil med såkalte «termittbomber».\n\nrussian 9М22С incendiary shells falling on the recently liberated village of Ozerne in the Donetsk region. pic.twitter.com/wVTYGrgSv0 — Defense of Ukraine (@DefenceU) September 20, 2022\n\nAmmunisjonen ble utviklet av Sovjetunionen på 70-tallet med det formål å sette fyr på drivstoffdepoter, våpenlagre og bygninger. Forbes-journalist og militærekspert David Hambling mener ammunisjonen kan sammenliknes med Napalm.\n\nTermitt består av aluminium og jernoksid, som brenner ved flere tusen grader celsius. Våpenet er kjent for å skape massive ødeleggelser.\n\nTermittbomber\n\nDagbladets undersøkelser viser at videoen er filmet over Ozerne, slik det hevdes i sosiale medier. Ifølge faktasjekkerne i Faktisk Verifiserbar tyder alt på at videoen er ekte.\n\nDagbladet har ikke lykkes i å tidfeste når videoen er filmet. Den begynte å spre seg i sosiale medier tirsdag morgen.\n\nOgså nyhetsnettstedet Newsweek har omtalt videoen.\n\nDoktor Marina Miron ved Defense Studies Department ved King's College London uttaler til Newsweek at det definitivt er snakk om termittbomber, slik det ukrainske forsvaret påstår.\n\nHun uttaler at både russerne og ukrainerne har slike bomber, og understreker at det ikke finnes håndfaste bevis på at det faktisk er russerne som angriper.\n\nForbudt på sivile\n\nTil nyhetsnettstedet uttaler hun at denne typen ammunisjon tilsynelatende ble brukt over Donetsk 23. juli i år, en by som siden 2014 har vært kontrollert av prorussiske separatister.\n\n- Vi kan tenke at det gir mening at det er russerne som har brukt dem i dette tilfellet, sier hun.\n\nSamtidig påpeker hun at også ukrainerne har tilgang på denne ammunisjonen.\n\n- Hvorvidt noen av sidene ville brukt denne typen ammunisjon på områder under sin kontroll, kan vi ikke vite sikkert, sier hun.\n\nDet er ikke ulovlig å bruke termittbomber, men bruken av slike brannbomber er strengt begrenset til militære mål i FNs våpenkonvensjon. Det er forbudt å bruke bombene på sivile.\n\nBrannbomber\n\nTross noe uklar lovlighet er brennende ammunisjon i krig et kontroversielt tema.\n\nHuman Rights Watch omtaler denne typen ammunisjon som «blant de grusomste våpnene som brukes i moderne væpnet konflikt». Organisasjonen jobber for å forby disse våpnene helt.\n\nDen påståtte brannbombingen av Ozerne er langt fra første gang det hevdes at brannbomber av dette kaliberet brukes i krigen i Ukraina.\n\nAzovstal\n\nDet er blant annet hevdet at russerne brukte fosforbomber over stålverket Azovstal i Mariupol mens det fremdeles var beleiret av ukrainske soldater.\n\nNewsweeks faktasjekkere har imidlertid ikke kunnet finne bevis for at brannbombene inneholder fosfor, og konkluderer med at det også den gangen kan ha vært snakk om termittbomber.\n\nSamtidig understreker våpenekspert Trevor Lawrence følgende overfor nyhetsnettstedet:\n\n- For menneskene under bombene gjør det ikke egentlig stor forskjell. Det er forferdelige greier uansett.\n\nGjenerobret\n\nOzerne er en av flere landsbyer øst i Ukraina som er gjenerobret fra russisk kontroll.\n\nLandsbyen ble 4. september tatt tilbake av ukrainerne i starten av motoffensiven som nå pågår på flere fronter i Ukraina.\n\nByen ligger bare kilometer fra frontlinja til den russiskkontrollerte delen av Donetsk fylke.\n\nUkrainske styrker hevder å ha tatt tilbake mer enn 8000 kvadratkilometer fra russerne siden motoffensiven ble iverksatt.",
    "Putin: Ingen hast for å avslutte «den militære operasjonen» i Ukraina": "– La oss se hvordan det utvikler seg og hvordan det ender, sa den russiske presidenten fredag, om at Ukraina har tatt tilbake okkuperte områder.\n\nAnnonse\n\nTips oss: Har du tips eller innspill til denne eller andre saker? Send oss en e-post på: [email protected] eller ta direkte kontakt med en av journalistene.\n\nHan la til at Russland ikke har hastverk når det kommer til å nå målsettinger, og hevdet at kun frivillige russiske soldater deltar i operasjonen. Kritiske røster, blant annet organisasjonen Soldatmødrene, sier derimot at mange nærmest tvinges til å delta i krigen. De hevder også at de gutter og menn lokkes med stor pengesummer og lovnader om tomter og gode skoler til barna.\n\n– Vår operasjon i Donbas i seg selv stanser ikke. Disse fortsetter i sakte tempo. Den russiske hæren okkuperer flere og flere nye områder, sa Putin.\n\nVidere anklager han Ukraina for å forsøke å begå terrorangrep mot russisk sivil infrastruktur.\n\n– Vi er ganske tilbakeholdne i vårt svar på dette foreløpig, men hvis situasjonen fortsetter å utvikle seg på denne måten, vil responsen bli mer alvorlig, sa Putin.",
    "Ukrainsk eks-general: – Vi har tapt hundretusener": "General Sergey Krivonos, som tidligere var nestleder for Det nasjonal sikkerhets- og forsvarsrådet i Ukraina, kom med uttalelser som var ekstremt ubehagelige for Kiev-regimet. Den pensjonerte generalen svarte på spørsmål fra ukrainske journalister og sa at de uopprettelige tapene til den ukrainske hæren ikke kan sammenlignes med tallene som er presentert av landets tjenestemenn, inkludert representanter for generalstaben.\n\nSergey Krivonos bemerket at de uopprettelige tapene for Ukraina siden 24. februar ikke er titalls, men hundretusener. Ifølge Krivonos overlevde «Ukraina i februar-mars-april» ikke på grunn av myndighetenes handlinger, men på grunn av «folkets selvorganisering».\n\n\"The Ukrainian army suffered hundreds of thousands of casualties throughout the war,\" said Major General Sergey Krivonos, the former commander of the Ukrainian Special Forces.\n\n\n\nKrivonos said, “The war strategy is not correct.”\n\n\n\nOdatv news pic.twitter.com/D36Q6iC6EC — Murat SONGÜN (@Sky_3800) September 2, 2022\n\nGeneral Krivonos:\n\nDet var menneskene som organiserte seg og gjorde alt uten å vente på noen kommandoer.\n\nDen tidligere nestlederen i det nasjonale sikkerhets- og forsvarsrådet forstår ikke hvorfor hundretusener av ukrainske sikkerhetstjenestemenn, inkludert de som ble mobilisert, døde. Husk at for noen uker siden kunngjorde generalstaben for de væpnede styrker i Ukraina at siden 24. februar utgjorde de uopprettelige tapene til den ukrainske hæren rundt 9,5 tusen mennesker. Det viser seg at dette er en undervurdering av de reelle tapstallene dusinvis av ganger.\n\nDen ukrainske generalstaben sa for få uker siden at de samlede tapene til hæren siden 24. februar var 9.500 folk. Hvis vi skal tro den tidligere general Krivonos er det virkelige tallet flere titall ganger høyere.\n\nDen ukrainske generalstaben sier at uttalelsene til general Krivonos er «uakseptable under en militær unntakstilstand».",
    "Det regner bomber mens Sander er på jobb i Ukraina": "Sander Sørsveen Trelvik (21) er oppvokst i Brøttum, en liten bygd utenfor Lillehammer. Han bor på Skedsmokorset, og jobber som miljøarbeider i Oslo i påvente av lærlingplass som ambulansesjåfør.\n\nDenne uken kom han hjem fra Ukraina , hvor han jobber frivillig som medic og ambulansesjåfør. Siden Russland invaderte Ukraina i februar, har Trelvik tilbrakt tre måneder i det krigsherjede landet.\n\n– Hadde jeg hatt muligheten, hadde jeg vært der lengre, sier Trelvik til ABC Nyheter.\n\nFor å få tid til å hjelpe dem som trenger det i Ukraina, tar 21-åringen ubetalte permisjoner fra jobben sin i Norge. Nå er han hjemme for å jobbe og spare opp mer penger, før planen er å dra tilbake så fort som mulig.\n\n(Artikkelen fortsetter under bildet).\n\nMens Trelvik er ute i felten og jobber, smeller det rundt ham. Eksplosjoner, og usikkerheten om at du kan bli truffet av en missil når som helst, er blitt en del av hverdagen. Foto: Str / AFP/NTB\n\n– Ukrainerne har troa på at de skal klare det\n\nI løpet av sine tre måneder i det krigsherjede landet, har Trelvik jobbet i både Kyiv og ved frontlinjene i Donetsk.\n\nDen andre gangen nordmannen befant seg i Ukraina, var han sikker på at Russland kom til å komme ennå nærmere målet sitt. Trelvik opplevde at Ukraina slet. Han så at hæren var sliten. De hadde lite å gå på, og slet både med seg selv og ammunisjon.\n\nDette var en måned før den ukrainske motoffensiven ble satt i gang for fullt.\n\n– Det var veldig mye angrep fra russisk side, forklarer Trelvik.\n\nDa han kom tilbake i slutten av august, var situasjonen en annen. Nå var det Russland som slet, og Ukraina presset imot.\n\n– Det var gøy å være vitne til. Nå var det synlig at sivilbefolkningen og militæret ser fremover. De har troa på at de skal klare dette. Du ser at de begynner å få mer mot, sier Trelvik.\n\nVideo: Sander Trelvik (21) redder liv i Donetsk\n\nDet regner bomber på jobb\n\nArbeidsdagene i Ukraina er svært varierte, men de starter som regel rundt seks om morgenen og pågår til tolv, ett eller to om natten.\n\nMens Trelvik er ute i felten og jobber, smeller det rundt ham. Eksplosjoner, og usikkerheten om at du kan bli truffet av en missil når som helst, er blitt en del av hverdagen.\n\n– Uansett hvor man er i landet, kan det smelle. Man hører ikke så mye på dagen. Russerne angriper mest om natten, sier Trelvik.\n\nDe tingene jeg har sett, er noe ingen burde oppleve.\n\n\n\nDen siste måneden har han jobbet i frontlinjene i Donetsk. Her er det annerledes. Her smeller det dagen lang.\n\n– Man blir vant med å jobbe i de omstendighetene. Det er så klart spesielt å holde på med en pasient samtidig som det smeller en missil rett ved deg, men vi reagerer ikke så mye på det lenger, forklarer han.\n\n21-åringen mener selv at han ikke er negativt preget av alt han har sett, hørt og opplevd i Ukraina. Likevel, hvis han hører det smeller her hjemme i Norge, er han på vakt.\n\n– For ikke så lenge siden var det noe fyrverkeri som gikk av rett ved meg. Med en gang jeg hører smellet, er det rett i beredskapsmodus, hvor jeg tenker at noen er skadet og at jeg må hjelpe.\n\nHotellet blåst i filler\n\nTrelvik forteller at det bare er tilfeldigheter som gjør at han ikke har blitt truffet ennå. Han har jobbet med flere kollegaer som har blitt truffet, og han har selv vært veldig nære. Før Ukrainas offensiv i Kherson, var Trelvik på oppdrag i havnebyen Mykolaiv sør i Ukraina.\n\n– Rett etter vi dro ut på oppdrag, ble hotellet vi lå og sov på bombet, i tillegg til et sykehus vi hadde vært og hentet pasienter på. Hadde vi vært der da, hadde vi ikke våknet, sier han.\n\nTrelvik forteller at han sjelden kjenner på følelsen av frykt, men etter denne episoden, innså han hvor små marginer det var snakk om.\n\n– Jeg blir ikke særlig skremt av artilleri eller bomber lenger, men når vi går i Bakhmut, som vi ofte jobber i, er det stor risiko for landminer. Når vi kjører rundt i områder hvor du vet at du plutselig kan kjøre på noe, pumper hjertet litt mer, sier han, og fortsetter:\n\n– Når man bestemmer seg for å dra ned til Ukraina, er det viktig å tenke på om man er villig til å dø for dette, for det er en risiko man tar.\n\n(Artikkelen fortsetter under bildet).\n\nUkrainske soldater tar en sigarett og en pust i bakken under harde kamper mot russerne ved frontlinjen. Trelvik opplever at den ukrainske hæren har fått nytt mot etter de siste motoffensivene. Foto: Oleksandr Ratushniak / AP / NTB\n\nRussland bryr seg ikke\n\nIfølge Genèvekonvesjonen skal sanitetspersonell og materiell som kjennetegnes ved det røde kors respekteres og vernes. Likevel vil Trelvik påstå at han og kollegene i Ukraina er like utsatt som alle andre.\n\n– Det er bevist gang på gang at Russland ikke bryr seg noe om det. De har skutt mange ambulanser, da de ser på oss som fiender fordi vi hjelper Ukraina, selv om vi ikke kjemper mot Russland.\n\nNervøs familie\n\n21-åringen forteller at familien så klart er veldig nervøse når han befinner seg i Ukraina. Han gjør sitt beste for å berolige dem om at alt går bra, og sender jevnlig oppdateringer om hva han gjør og at han er trygg.\n\n– Det var ingen som ble veldig overrasket da jeg bestemte meg for å dra ned. Jeg har alltid vært opptatt av å hjelpe til der det trengs. De er selvfølgelig nervøse, men de har vært støttende hele veien, sier han.\n\nHan har møtt flere i Ukraina som har valgt en annen taktikk enn ham selv, og ikke sagt noe til familien om at de reiser til ukraina, fordi de vet at de hadde fått sterk motstand.\n\nTrelvik forteller at hans tid i Ukraina har vært litt av en opplevelse.\n\n– Jeg har ikke vært i nærheten av noe liknende før. De tingene jeg har sett, er noe ingen burde oppleve. Jeg ser mye man forhåpentligvis aldri vil se i Norge, sier 21-åringen.",
    "Slik tror ekspertene det går med Ukraina-krigen": "Denne uken er det seks måneder siden russiske stridsvogner rullet over grensen og inn i Ukraina.\n\nRussland kontrollerer nå 20 prosent av Ukrainas territorium. Av Ukrainas 44 millioner innbyggere har 6 millioner flyktet ut av landet. Over 7 millioner er internt fordrevne. Konflikten påvirker økonomien og dagliglivet til mennesker over hele Europa.\n\nHvordan står det til med det russiske krigsmaskineriet? Hva er de humanitære følgene av krigen? Hvor lenge kan krigen vare? Og ikke minst: Hvilke mulige veier finnes det ut av konflikten?\n\nPodcast: Om krigen i Ukraina I en ny episode av podkasten Ugradert tar forskerne Tor Bukkvoll og Kristian Åtland fra Forsvarets forskningsinstitutt for seg krigen så langt, og hva som er mulige veier videre. Hør hele episoden her.\n\n– Har skutt seg selv i foten\n\nIfølge forsker Kristian Åtland er det veldig lite som har gått som planlagt for Russland i denne krigen.\n\nDa Russland først gikk inn i Ukraina, holdt Russlands president Vladimir Putin en tale der han listet opp fire mål med det han kalte en spesialoperasjon:\n\n1. Demilitarisere Ukraina. Det vil si å knuse det ukrainske forsvaret.\n\n2. «Denazifisere» Ukraina. Dette var Putins måte å si at han ville avsette Zelenskyj og bli kvitt det sittende regimet.\n\n3. Beskytte russere i Ukraina\n\n4. Hindre videre Nato-utvidelse.\n\n– Ingen av disse fire målene er nådd, sier Åtland.\n\n– Ukraina kjemper videre, ledet av Zelenskyj. Jeg tviler på at den etnisk russiske befolkningen i Ukraina føler seg tryggere enn før. De er også blitt rammet av de russiske angrepene. Mange er blitt drept, såret, drevet på flukt eller deportert til Russland mot sin vilje, sier Åtland.\n\nHan forteller videre at oppslutningen om Nato har økt i og utenfor Ukraina.\n\n– Russland har klart å fremprovosere søknader om Nato-medlemskap fra Sverige og Finland. Summen av dette er at Russland har oppnådd det motsatte av det de ville. De har skutt seg selv i foten, sier forskeren.\n\nTre muligheter\n\nMange venter nå på en ukrainsk motoffensiv.\n\nTor Bukkvoll ser tre aktuelle scenarioer den nærmeste tiden.\n\n1. Ukraina setter i gang en motoffensiv og lykkes.\n\nAnnonse\n\n­– Da kan dette være over, kanskje ikke til jul, men forholdsvis kjapt, sier han.\n\n– Ut fra det vi har sett så langt, tyder lite på at Russland vil klare å snu en slik utvikling. De kan selvsagt erklære krig og massemobilisere egne styrker. Men det er et enormt apparat som skal settes i gang. Det vil sende mange uerfarne, dårlig trengte, dårlig utstyrte og lite motiverte soldater til fronten.\n\nBukkvoll mener det er høyst usikkert om det vil lykkes. Og det vil dessuten være vanskelig for Putin å selge inn til opinion og støttespillere.\n\n2. Ukraina setter i gang en motoffensiv. Den lykkes delvis, men ikke helt.\n\n– Ukraina klarer å ta tilbake noe, men Russland beholder mye av det de har tatt. Da kan vi få i verste fall få en fastlåst situasjon, med en krig som varer i mange år.\n\n3. Ukraina setter i gang en motoffensiv og mislykkes.\n\n– Det ser kanskje ikke så sannsynlig ut, men Russland er fremdeles overlegen på en del områder, for eksempel antall våpen. Og Ukraina kan gjøre feil i motoffensiven. Det er vanskeligere å angripe enn å forsvare seg. Hvis det går riktig ille, kan man her godt se for seg at Russland på nytt prøver å innta Kyiv.\n\nBukkvoll mener dette også trolig vil bli en langvarig konflikt.\n\n– En større russisk militær seier vil ikke bety fred, bare at den ukrainske motstanden går over i geriljamodus, sier han.\n\n– Kjempetap for Russland\n\nDet er vanskelig å se for seg en forhandlingsløsning, mener Bukkvoll.\n\n– Begge parter tror fremdeles de kan oppnå mer ved å bruke våpen enn de vil få gjennom forhandlinger. Dette stridsspørsmålet er et enten-eller for ukrainerne. Russland har sagt at Ukraina ikke har noen rett til å eksistere som en egen stat. Det er de fleste ukrainere sterkt uenig i. Når man står så langt fra hverandre i helt grunnleggende spørsmål, er det fryktelig vanskelig å se for seg en forhandlingsløsning.\n\nAnnonse\n\n– Per nå ser en militær løsning mest sannsynlig ut, men en militær løsning vil til slutt også ende ved forhandlingsbordet, bortsett fra at forutsetningene for forhandlingene har endret seg. Jeg tror vi er ganske langt unna det ennå.\n\n– Hvem vinner?\n\n– Nesten uansett hvem som vinner det militære slaget, er det langsiktige strategiske bildet at dette er et kjempetap for Russland.\n\nI podkast-episoden under kan du høre forskernes analyse av hvorfor det har gått så galt med den russiske invasjonen og hvorfor de mener det er lite som taler for store russiske framskritt.\n\nReferanser:\n\nKristian Åtland, Torbjørn Pedersen og Thomas Nilsen: Military Muscle-Flexing as Interstate Communication: Russian NOTAM Warnings off the Coast of Norway, 2015–2021. Scandinavian Journal of Military Studies, 2022. Doi.org/10.31374/sjms.133\n\nKristian Åtland: Redrawing borders, reshaping orders: Russia’s quest for dominance in the Black Sea region. European Security, 2021. Doi.org/10.1080/09662839.2021.1872546\n\nKristian Åtland: Destined for deadlock? Russia, Ukraine, and the unfulfilled Minsk agreements. Post Soviet Affairs, 2020. Sammendrag. Doi.org/10.1080/1060586X.2020.1720443\n\nAnnonse\n\nTor Bukkvoll og Åse Gilje Østensen: The Emergence of Russian Private Military Companies: A New Tool of Clandestine Warfare. Special Operations Journal, 2020. Sammendrag. Doi.org/10.1080/23296151.2020.1740528\n\nTor Bukkvoll og Volodymyr Solovian: The threat of war and domestic restraints to defence reform- how fear of major military conflict changed and did not change the Ukrainian military 2014-2019. Defence Studies, 2019. Sammendrag. Doi.org/10.1080/14702436.2019.1704176\n\nTor Bukkvoll: Fighting on behalf of the state—the issue of pro-government militia autonomy in the Donbas war. Post Soviet Affairs, 2019. Sammendrag. Doi.org/10.1080/1060586X.2019.1615810",
    "Patriark Kirill: – Den som dør i Ukraina, er uten synd – Document": "Russiske soldater som dør i Ukraina, vil bli renvasket for alle sine synder, sa patriark Kirill av Moskva, overhodet for den russisk-ortodokse kirken, under sin preken søndag.\n\nDet går frem av et videoopptak som Disclose.tv har offentliggjort på Twitter, melder nyhetsbyrået ANSA.\n\nNEW – Patriarch Kirill, the head of the Russian Orthodox Church, proclaimed in his sermon today that soldiers dying in Ukraine would have all their sins washed away.pic.twitter.com/Uscc1zmiXZ — Disclose.tv (@disclosetv) September 25, 2022\n\nDen som dør i utførelsen av sine militære plikter, ofrer seg selv for andre, og med det renvasker vedkommende seg for alle sine synder, sa patriark Kirill i prekenen.\n\nI dagene i forveien hadde patriarken oppfordret de troende til å verve seg, opplyser ANSA. Hvis du dør for landet ditt, vil du bli hos Gud i hans rike, sa Kirill ifølge det italienske nyhetsbyrået.\n\nKirill har lenge brukt åndelige argumenter for å forsvare Russlands krigføring i Ukraina.\n\nPave Frans har kritisert patriark Kirill for å rettferdiggjøre Ukraina-krigen. På den måten gjør han seg til «Putins altergutt», mener overhodet for Den katolske kirken, som på generelt grunnlag sier at religion ikke kan rettferdiggjøre krig.\n\nSkaff antistoffer mot woke: Kjøp Roger Scrutons bok her!",
    "Storbritannia lover 27 milliarder kroner til Ukraina": "Beløpet, som tilsvarer omtrent 27 milliarder kroner, ble kunngjort av Truss idet hun skulle dra til New York natt til tirsdag, der hun skal delta på FNs hovedforsamling.\n\nAnnonse\n\nTips oss: Har du tips eller innspill til denne eller andre saker? Send oss en e-post på: [email protected] eller ta direkte kontakt med en av journalistene.\n\nLes også: Sverige ruster opp på Gotland\n\nTruss skal bruke FN-møtet til å samle støtte til Ukraina. Der skal hun også forsøke å få med seg verdensledere på å gjøre slutt på russisk energiavhengighet, melder det britiske nyhetsbyrået PA.\n\n– Altfor mange, i Ukraina, Europa og verden rundt, blir manipulert av avhengighet av russisk energi. Vi må samarbeide for å gjøre slutt på dette en gang for alle, sier Truss.",
    "Norge gir mer våpen til Ukraina – har sendt 160 Hellfire-missiler": "– Denne krigen ser ut til å vare lenge, dessverre. Så lenge Ukraina er villig til å kjempe, så må vi støtte dem. Det er vårt grunnleggende syn, sier forsvarsminister Bjørn Arild Gram (Sp) til VG.\n\nAnnonse\n\nTips oss: Har du tips eller innspill til denne eller andre saker? Send oss en e-post på: [email protected] eller ta direkte kontakt med en av journalistene.\n\nHan er på et møte i Ramstein i Tyskland med kollegaer fra rundt 40 land i gruppen som støtter Ukraina militært. Vestlige land er samlet i Ramstein for å koordinere videre donasjoner og militær støtte til Ukraina.\n\nVåpensystemet Hellfire fra Norge, som nå er på plass i Ukraina, ble opprinnelig anskaffet til Kystjegerkommandoen.\n\nLes også: Hemmelig samarbeid med amerikanske spesialstyrker\n\nTestet og klargjort\n\nForsvaret er i ferd med å fase ut dette systemet nå. Rekkevidden er fra 500 til 11.000 meter. Leveransen omfatter om lag 160 missiler, samt utstyr til utskyting og ildledning.\n\nNorske instruktører har lært opp ukrainske soldater i bruken av våpenet. Forsvaret har testet og klargjort missilene og utstyret.\n\n– Dette er et våpen som Ukraina har etterspurt, og som vil være svært nyttig i deres kamp mot invasjonsstyrkene fra Russland. Missilene er relativt enkle å operere, og kan brukes både mot både sjømål og bakkemål, sier Gram i en pressemelding.\n\nEkspert om trening av ukrainske soldater i Norge: – Blir langvarig og omfattende\n\nFaset ut\n\nIfølge Gram har Norge hittil gitt utstyr som er faset ut eller i ferd med å bli faset ut fra det norske forsvaret.\n\n– Et stort tema på dagens møte er direkte anskaffelser fra forsvarsindustrien, etter hvert som man ikke lenger kan gi fra egne lagre. Nå gires det veldig opp i industrien for å klare å levere, sier Gram til VG.\n\nHan sier at forsvarsledelsen i Ukraina er på plass på møtet i Ramstein for å oppdatere om behovene de har for militær støtte.\n\n– Kort sagt ønsker de mer av alt, sier Gram.",
    "Nato lover å støtte Ukraina så lenge det trengs": "– Ammunisjonen, utstyret og treningen som allierte og andre land leverer, gjør virkelig forskjell på slagmarken, sa lederen for Natos militærkomité, admiral Rob Bauer, i Tallinn lørdag.\n\nAnnonse\n\nTips oss: Har du tips eller innspill til denne eller andre saker? Send oss en e-post på: [email protected] eller ta direkte kontakt med en av journalistene.\n\n– Med sine seire på bakken og på internett, har Ukraina fundamentalt endret den moderne krigføringen, sa han, og viste til samspillet mellom militæret og sivilsamfunnet i Ukraina under krigen.\n\nBauer snakket på et møte mellom Nato-landenes forsvarssjefer i den estiske hovedstaden. Møtet ble holdt mens Ukraina har tatt tilbake territorium etter en motoffensiv øst i landet.\n\nLes også: Sverige ruster opp i Gotland\n\nBauer lover at Nato vil støtte Ukraina «så lenge det trengs».\n\n– Vinteren kommer, men støtten vår vil forbli urokkelig, sa han.\n\nOgså Estlands statsminister Kaja Kallas trakk fram viktigheten av å opprettholde støtten, særlig etter at det har vist seg at den bærer frukter.\n\nLes også: Norge gir mer våpen til Ukraina – har sendt 160 Hellfire-missiler\n\n– Den pågående motoffensiven viser at militærhjelp bringer Ukraina nærmere seieren og fred. Vårt fokus må være på å styrke vår bistand og våpenleveranser for å slå ned den russiske aggresjonen så raskt som mulig, sa Kallas.\n\nFor første gang deltok forsvarssjefene fra Sverige og Finland. De ble invitert etter å ha søkt om medlemskap i forsvarsunionen etter Russlands invasjon.",
    "Paven: Moralsk akseptabelt å forsyne Ukraina med våpen": "– Men det ville vært umoralsk å levere våpen med den hensikt å provosere fram mer krig, selge enda flere våpen eller bli kvitt gamle våpen, sa paven da han ble spurt om han fordømmer all våpenstøtte til Ukraina.\n\nAnnonse\n\nTips oss: Har du tips eller innspill til denne eller andre saker? Send oss en e-post på: [email protected] eller ta direkte kontakt med en av journalistene.\n\nMed henvisning til den russiske invasjonen av Ukraina, sa lederen for verdens 1,3 milliarder katolikker at det likevel er lov å forsvare seg – selv med bruk av våpen.\n\n– Det er ikke bare rettferdiggjort, men også et bevis på kjærligheten til landet og hjemmet ditt. Folk forsvarer det de elsker, sa pave Frans.\n\nPaven var torsdag på vei hjem fra en todagers lang tverreligiøs kongress i den kasakhstanske hovedstaden, Nur-Sultan. Der var fred i verden et sentralt tema.\n\nPaven har lenge snakket om viktigheten av dialog for å få slutt på krigen i Ukraina. Samtidig har hans gjentatte oppfordring til samtaler med Kreml og med patriark Kirill fra den russisk-ortodokse kirken vakt kritikk i Ukraina.",
    "Forsvarssjefen: Tenk på Ukraina når du tanker bilen": "Eirik Kristoffersen sier at det fortsatt er slik at krigen kan bli langvarig, og at det er viktig at sanksjonene mot Russland fortsatt virker framover.\n\nAnnonse\n\nTips oss: Har du tips eller innspill til denne eller andre saker? Send oss en e-post på: [email protected] eller ta direkte kontakt med en av journalistene.\n\n– Det betyr at vi kanskje må leve med energimangel, høyere priser og en del ting. Jeg tenker at alle som fyller diesel til mer enn vi skulle ønske, bør tenke at vi gjør det fordi det er en krig i Europa, sier forsvarssjefen til NTB.\n\nSamtidig sier han at Ukrainas lynoffensiv og suksess på slagmarken gjør at man kan lure på om de russiske styrkene kollapser. Da kan Ukraina vinne raskt.\n\nKan skje like fort som da Taliban tok Kabul\n\nHan drar paralleller til Afghanistan, der han selv har tjenestegjort og der han som forsvarssjef så den afghanske hæren falle sammen i fjor sommer. Taliban kunne dermed innta Kabul nesten uten kamp.\n\n– Jeg er spent på hva det egentlig betyr for de russiske styrkene. Hvis det er en kollaps i deres kampmoral har de et alvorlig problem. Vi så det tydelig i Afghanistan hvor fort Taliban egentlig overtok, sier Kristoffersen.\n\n– Det er for tidlig å si. Jeg vil ikke undervurdere på noen som helst måte de russiske styrkene. Det er en del spekulasjoner om det er en kollaps eller ikke, sier han.\n\nIfølge Kristoffersen er det en slik kollaps som må til hvis Ukrainas suksess i den siste tidens offensiver skal bli et vendepunkt for krigen.\n\n– For rent militært er Russland fortsatt sterke nok til å holde områdene lenge. Jeg tror fortsatt at dette blir en langvarig krig, som kommer til å ha dynamikk langs frontlinjene. Hvis ikke det ikke blir en slik kollaps, da.\n\nLes også: Forsvarssjefen positiv til dialog med Taliban i Norge\n\n– Nå er det Russland som gir oss våpen\n\nUkraina har hatt enorm suksess i Kharkiv, men har også en offensiv i Kherson i sør, har truet Krim med raketter og holder stillinger i Donbas.\n\n– Den offensiven som startet i sør og i Kharkiv, den hadde veldig stor fremgang på ukrainsk side. De russiske styrkene trakk seg ikke tilbake i ordnede former, men måtte rømme stillingene sine. De måtte etterlate materiell og det var ingen kontrollert tilbaketrekking, sier Kristoffersen.\n\n– Det ble tydelig da Ukraina sa «det er Russland som nå forsyner oss med mest våpen». Og det er sant. Russerne rømte stillingene sine og etterlot masse materiell, sier forsvarssjefen.\n\nVestlig støtte er et viktig element i den siste tidens framgang for Ukraina. Det skjer både i form av våpen- og ammunisjonsstøtte, men også gjennom etterretning og såkalt wargaming med USA, der scenarioer for en offensiv eller et slag spilles ut.\n\n– Jeg vil ikke gå inn i detaljer, men betydningen av den vestlige, militære støtten er helt uvurderlig. Ammunisjonsforbruket er veldig høyt. Ukraina mister materiell og soldater, så det å fortsette å gi støtte med militært materiell, ammunisjon og trening av ukrainske soldater er viktig for at Ukraina skal stå imot Russland, sier Kristoffersen.\n\nLes også: Norge skal bidra til opplæring av ukrainske soldater i Storbritannia\n\nTrener ukrainske soldater\n\nDet norske forsvaret har også trent opp ukrainske soldater i Norge. Det er gitt få detaljer om dette.\n\n– Fra norsk side har vi trent de i mindre forband, på artilleri i en runde der vi lærte dem å gjøre enkelt vedlikehold og fulgte opp med avansert vedlikehold. Så har vi sagt oss villig til å støtte grunnutdanning av ukrainske soldater utenfor Ukraina, men der er det mange som har sagt seg villig, så det er ikke mangel på instruktører, sier Kristoffersen.\n\nDet norske forsvaret følger tett med på krigen for å se hva som kan læres av den. Ukraina er et land i en helt annen størrelsesorden enn Norge, men forsvarer seg mot et større land. Det er noe Forsvaret analyserer i alle våpengrener, sier Kristoffersen.\n\nHan sier at det ikke er noe som tyder på at sikkerhetsbildet er endret for Norge. Det er liten aktivitet på russisk side i nordområdene, sier forsvarssjefen.",
    "Stenger døra for russere som vil ut": "Riktignok bare en notis i nyhetsstrømmen fra krigen i Ukraina. Men torsdag fulgte Norge EU, og gjorde det vanskeligere for russiske borgere å få visum til kongeriket. Det vil bli dyrere, og ta lengre tid. For hensikten er klar. Regjeringen sier ganske direkte at den ønsker at færrest mulig russere skal slippe inn i Norge.\n\nDEMONSTRASJONER. Over 400 mennesker skal ha blitt pågrepet i demonstrasjoner i Russland onsdag, etter nyheten om at Putin mobiliserer 300.000 reservister i Ukraina. Vis mer\n\nBeslutningen kommer én dag etter at president Vladimir Putin holdt en tale fylt av løgner, og med krav om delvis militær mobilisering på grunn av krigen i Ukraina. 300 000 nye soldater skal sendes i krigen under tvang, i en krig som får stadig mer karakter av å være ei kjøttkvern, der Putin kaller unge menn inn til å dø for seg, og hans vanvittige krigseventyr.\n\nDe baltiske landene og Polen har gått lenger enn EU, og nå Norge, og avviser russere ved sine grenser, selv om de har gyldige Schengen-visa, og Finland vurderer å gjøre det samme. Hensikten er å sende signaler til Russland om hvor uakseptabel Putins krigføring i Ukraina er. Men dette er signaler som for lengst er forstått og fordøyd av russiske myndigheter.\n\nMed å lukke russere inne i landet, og stenge de ofte rimeligste mulighetene for folk til å komme ut av landet, sender de baltiske landene og Polen, men også resten av EU og Norge, nå det signalet at russere er uønsket i Europa. For mange russere er det som en selvoppfyllende profeti, om et Europa der russofobien herjer. Sånn er det en lissepasning til Putin-statens propaganda.\n\nTorsdag ble 1 300 demonstranter arrestert i Moskva, St. Petersburg, og et 20-talls andre byer i Russland. Bortsett fra ukrainske soldater, er dette de aller modigste i kampen mot Putin, og mennene som ble arrestert risikerer å bli tvangsrekruttert, og sendt mer eller mindre direkte til fronten i Ukraina. Som kanonføde.\n\nMange av dem som nå desperat prøver å slippe ut av Putins Russland, representerer det andre - det siviliserte - Russland. Mer enn 400 000 hadde allerede flyktet, før Putins tale torsdag. De andre som nå har fått enda bedre grunner til å forlate landet, fortjener vår uttrykte støtte, og ikke vår avvisning.\n\nFor ikke minst i en krig så gjelder det å ha både et hjerte, og være i stand til å ha to tanker i hodet samtidig. Én er en uforbeholden solidaritet med ukrainerne. En annen er at det også kommer ei tid etter krigen. Da er det viktig at det siviliserte Russland fortsatt er nettopp det - sivilisert. Og ikke er både mishandlet og kriminalisert av Putin-staten, og glemt og foraktet av Vesten - hvori opptatt Norge.",
    "Hyller Ukrainas uvanlige grep: – Mestrer det til fingerspissene": "Flere steder i Ukraina er bokstaven «Ï» blitt malt over monumenter og på gater. Bokstaven har blitt et symbol for den ukrainske motstanden mot den russiske invasjonen av landet.\n\nI byen Mariupol, har symbolet blitt malt flere steder i byen. Det skriver The Guardian.\n\nPå Twitter har flere skrevet om symbolet. Bokstaven «Ï» eksisterer ikke i det russiske språket, og er dermed blitt et symbol for Ukraina.\n\nЇ letter massively appears in occupied Mariupol as a new form of protest is taking momentum\n\n\n\nPeople are painting Ukrainian letters Ї on the streets, irritating occupiers. Ї is not present in the Russian language and is one of the symbols of Ukraine\n\n📷from advisor to the mayor pic.twitter.com/Lh8kaQwjOR — Euromaidan Press (@EuromaidanPress) September 6, 2022\n\nSammenligner med Norge\n\nOberstløytnant Palle Ydstebø har fulgt krigen i Ukraina tett de siste månedene. Siden Russland invaderte Krim-halvøya i 2014, har Ydstebø lagt merke til en voldsom mobilisering fra ukrainere på sosiale medier.\n\n– Det har utviklet seg til en kunst de mestrer til fingerspissene. De er fantastisk gode på Twitter og andre medier til å mobbe russerne og vise motstand, forteller hovedlæreren ved Krigsskolen.\n\nLes også Norge må hjelpe Europa mot Russland uten å plyndre de norske strømkundene\n\nBlant annet har forsvarsdepartementet i dag vartet opp med følgende tweet, med en referanse til storserien Game of Thrones.\n\nGood morning, russkies!\n\nOh, wait… Not so good?\n\nDracarys! pic.twitter.com/tSysIsuGw8 — Defense of Ukraine (@DefenceU) September 8, 2022\n\nDe ferske påmalte symbolene i blant annet Mariupol er en ny vending i motstandsarbeidet til Ukraina. Bokstaven «Ï» har først begynt å dukke opp nylig på gater og monumenter.\n\n– Det minner om bindersen som nordmenn gikk med under andre verdenskrig. Det er et tydelig signal fra ukrainere i russiskokkuperte områder, forteller Ydstebø.\n\nBindersen ble selve symbolet på samhold mot okkupasjonsmakten i Norge under andre verdenskrig. En binders i jakkeslaget fortalte omverden av «vi holder sammen».\n\nThe Ukrainian letter \"Ї\", which has become a symbol of resistance to the Russian occupation, has been painted in a number of area in Mariupol #Ukraine pic.twitter.com/yFenpsNyA7 — Michael A. Horowitz (@michaelh992) September 8, 2022\n\nSpår ukrainsk overtak\n\nSymbolet vokser frem samtidig som det meldes om russiske tilbaketrekninger og nederlag ved frontlinjen. Både i Kherson, Kharkiv og Donbas skal ukrainske styrker ha slått tilbake mot russerne.\n\nTirsdag kveld bekreftet Ukrainas president Volodymyr Zelenskyj at ukrainske styrker har gjenerobret flere landsbyer i nærheten av Kharkiv.\n\nLes også Russisk militærblogger: – Ikke forvent gode nyheter\n\nYdstebø er ikke overrasket over Ukrainas offensiv mot Russland.\n\n– De har vært mer forsiktige og kontrollerte, mens russerne har hatt uforholdsmessig store tap. Spesielt da invasjonen startet, forklarer Ydstebø.\n\nTorsdag kom også meldingen om at USA bidrar med nærmere 7 milliarder kroner til Ukraina. Nå spår oberstløytnanten at Ukraina vil fortsette å presse russerne tilbake.\n\nLes også: Dette er bildene som bør sette en støkk i Russland\n\n– Nå virker det som de har funnet et svakt punkt i Russlands frontlinje, som fører til nye angrep mot Kharkiv. Slik tilstanden er på de russiske styrkene, vil Ukraina holde initiativet frem til høstregnet kommer, som vanligvis er i månedsskiftet mellom september og oktober, sier Ydstebø.\n\nIfølge Ydstebø vil høstregnet kunne føre til en mer uforutsigbar situasjon ved fronten, da mye regn kan føre til gjørmete veier og slagmark.\n\n– Dermed blir det vanskeligere å se for seg hva som kan skje, før dette igjen fryser og vi går mot vinteren. Jeg tror også Ukraina vil angripe andre deler av fronten, før den tid kommer, sier Ydstebø.\n\nUkraina ser ut til å ha startet enda en offensiv. Det overrasker eksperten",
    "De forsvarte Ukrainas siste skanse i Mariupol. Her blir Azovstal-soldatene løslatt fra russisk fangenskap": "De forsvarte Ukrainas siste skanse i Mariupol. Her blir Azovstal-soldatene løslatt fra russisk fangenskap\n\nEn hel verden fulgte med da de kjempet til siste slutt mot russerne i stålverket i byen Mariupol. Så ble de krigsfanger. Onsdag fikk verden igjen se de ukrainske Azovstal-soldatene.\n\nDen ukrainske soldaten Mukhailo Dianov viser seierstegnet etter at han ble løslatt fra russisk fangenskap onsdag. Han var én av soldatene som til siste slutt forsvarte Azovstal-stålverket da russerne invaderte Mariupol.\n\n22. sep. 2022 16:28 Sist oppdatert 23. september 2022\n\nMed venstrearmen hevet gjør Mukhailo Dianov det kjente seierstegnet. Lager en V for «victory» med pekefingeren og langfingeren. Han smiler forsiktig.\n\nDianov var en de ukrainske soldatene som holdt stand i underjordiske huler i det enorme Azovstal-stålverket i Mariupol i mai. Resten av byen i det sørlige Ukraina var erobret av russiske styrker.\n\nKjempet under jorden i stålverk\n\nGjentatte ganger forsøkte russiske styrker å angripe og storme stålverket. Ukrainerne holdt unna. Lenge.\n\nTil slutt, i midten av mai, ble det enighet om å evakuere sårede soldater som var innesperret i stålverket. Soldatene ble sendt til den russiskkontrollerte byen Novoazovsk.\n\nSiden har Dianov, som er offiser i marinen og profesjonell musiker, blitt holdt i russisk krigsfangenskap sammen med sine medsoldater.\n\nOnsdag ble han og flere av de andre Azovstal-soldatene løslatt i en byttehandel.\n\nKommandør og forsvarer av Azovstal-stålverket i Mariupol, Denys Prokopenko, Sviatoslav Palamar, Denys Sjleha, sammen med sjefen for Ukrainas militære etterretning Kyrylo Budanov i Tyrkia etter utvekslingen, mens de snakker med den ukrainske presidenten.\n\nMed hjelp fra Tyrkia utvekslet nemlig Russland og Ukraina 270 krigsfanger. Ukraina har fått tilbake 215 av sine, inkludert ti utenlandske krigsfanger.\n\nRussland fikk 55 krigsfanger fra ukrainerne. Blant dem skal den tidligere ukrainske prorussiske politikeren Viktor Medvedtsjuk være.\n\nMedvedtsjuk er en svært nær alliert av Russlands president Vladimir Putin. Presidenten skal være gudfaren til Medvedtsjuks yngste datter. Forholdet mellom Putin og oligarken skal gå over 20 år tilbake i tid.\n\nDen prorussiske opposisjonspolitikeren Viktor Medvedtsjuk ble pågrepet i Ukraina i vår, da dette bildet ble tatt.\n\nMedvedtsjuk ble pågrepet av Ukrainas etterretningstjeneste i april. Han er siktet for høyforræderi i Ukraina.\n\nStøtte fra Tyrkia og Saudi-Arabia\n\nAndriy Yermak er stabssjef for den ukrainske presidenten. I en TV-sendt tale sa han at også høytstående kommandører fra Azov-regimentet er blant de 215 løslatte soldatene.\n\nDe er en del av nasjonalgarden i Ukraina og har kjempen i Donbas-regionen siden 2014.\n\nPå Twitter takket Yermak Tyrkias president Recep Tayyip Erdogan for hjelpen med å få fangene løslatt.\n\nSvenske og amerikaner blant de løslatte\n\nIfølge tyske Deutsche Welle skal også den saudiarabiske kronprinsen Mohammed bin Salman og hans regjering ha spilt en rolle i utvekslingen.\n\nBlant de utenlandske fangene som ble løslatt skal det ha vært fem briter, to amerikanske militærveteraner og krigsfanger fra Marokko, Sverige og Kroatia. De skal ha blir fløyet til Saudi-Arabia etter løslatelsen.\n\nBritiske «Cossack Gundi» skal også være blant britene som ble satt fri. Egentlig heter han Aiden Aslin. Han reiste til Syria i 2014 for å krige mot IS.\n\nHer avlegger britiske Cossack Gundi eden for å tjenestegjøre i den ukrainske hæren i vår.\n\nAftenposten møtte ham i Kobani i 2015. Han var da en del av en internasjonal gruppe soldater som hadde sluttet seg til YPG.\n\nEtter at IS ble nedkjempet i Raqqa i 2017, forlot han Syria. Den britiske fremmedkrigeren reiste til Ukraina og bosatte seg der.\n\n– Jeg vil bruke det jeg lærte i Syria for å krige mot den russiske invasjonen, sa Gundi til Aftenposten via en mellommann i mars i år.\n\nI går satt han på flyet ut av Ukraina.\n\nKritikk i Russland\n\nMen det er ikke alle som er glade over utvekslingen. Russerne led store tap, og brukte svært mye tid og ressurser på å ta Mariupol i mai i vår.\n\nOg i Russland ble derfor nyheten om at flere av Azovstal-soldatene nå er løslatt, ikke tatt særlig godt imot.\n\n– Å slippe løs britene er verre enn en forbrytelse. Dette er ubeskrivelig idiotisk. Når de slipper fri hele ledelsen i Azov-regimentet, er det et bevis på forræderi, skriver den nasjonalistiske militærbloggeren Igor Girkin med 610.000 følgere.\n\nDen tidligere russiske etterretningsoffiseren ledet den russiske krigføringen i 2014, og var en periode «forsvarsminister» i Donetsk og Luhansk.\n\nDet som skal være en såret ukrainsk soldat, løftes ut av en buss etter å ha blitt evakuert fra Azovstal i midten av mai.\n\nUSA og Storbritannia takker\n\nDet hvite hus har takket den ukrainske presidenten og den saudiarabiske kronprinsen for hjelpen med å få frigjort to amerikanere fra krigsfangenskap.\n\nJake Sullivan, USAs nasjonale sikkerhetsrådgiver, tok til Twitter:\n\n«Vi ser frem til at våre innbyggere blir gjenforent med sine familier», skrev han.\n\nStorbritannias statsminister Liz Truss var glad for nyheten om at fem briter nå var ute av fangenskap.\n\n«Det avslutter måneder med usikkerhet og lidelse for dem og familiene deres, skrev hun på Twitter.\n\nI juli skal mer enn 50 ukrainske krigsfanger ha mistet livet i det som skal ha vært et russisk angrep på en fangeleir, der flere Azovstal-soldater og andre ukrainere skal ha blitt holdt.",
    "Krigsprofitøren Norge må gjøre mer for Ukraina": "Krigsprofitøren Norge må gjøre mer for Ukraina\n\nHenrik Hovland Forfatter\n\n13. sep. 2022 18:01 Sist oppdatert 13. september 2022\n\nNorge bør drastisk øke den økonomiske støtten til Ukraina for å hjelpe dem med å vinne krigen og gjenoppbygge landet sitt, skriver Henrik Hovland. På bildet: En mann sykler forbi en ødelagt bygning i Donetsk-regionen i Ukraina i juni.\n\nVi bør øke støtten til Ukraina.\n\nDebatt\n\nDette er et debattinnlegg. Meninger i teksten står for skribentens regning.\n\nRusslands krig mot Ukraina har gjort Norge til en krigsprofitør. En mye større andel av de vanvittige olje- og gassinntektene vi kan takke Putin for bør Norge gi videre til Ukraina, også av hensyn til vårt eget omdømme.\n\nDen norske statens inntekter fra olje og gass var på 830 milliarder kroner i 2021. Det var en ny rekord, men det var før Russlands president Vladimir Putin gikk til krig mot Ukraina.\n\nNordea Markets anslår at for 2022 kan petroleumsinntektene tilsvare 1500 milliarder kroner, og de vil stige til 1900 milliarder kroner i 2023 og være 1500 milliarder i 2024.\n\nDet betyr at den norske stat kan tjene svimlende 4900 milliarder på tre år (!). Til sammenligning er Norges bistandsbudsjett i år på 44,9 milliarder kroner.\n\nUkrainerne slåss for sin frihet og for oss\n\nEn betydelig andel av de økte inntektene vi får som følge av Russlands uprovoserte angrep på sitt naboland, bør vi fortløpende gi til Ukraina.\n\nUkrainerne slåss for sin frihet, men de slåss også for oss. Alle demokratiske land har interesse av at Russland mislykkes i sitt forsøk på å endre europakartet ved hjelp av brutal militærmakt. Om Russland skulle lykkes, så vil de neppe stoppe i Ukraina.\n\nNår Norge og andre av Russlands naboland hjelper Ukraina med våpen og penger, bidrar vi også direkte til vår egen sikkerhet.\n\nOm Russland skulle lykkes, så vil de neppe stoppe i Ukraina\n\nI et forsøk på å svekke støtten til Ukraina har Russland skrudd igjen gasskranene. Mange av våre allierte i Europa går en hard vinter i møte. Det skjer samtidig som den norske stat bader i penger som følge av krigen.\n\nNorge har brukt flere tiår på å bygge opp et renommé som en humanitær stormakt, men det er lett å miste. De første stikkene mot Norge som krigsprofitør har for lengst kommet, blant annet fra Polens statsminister Mateusz Morawiecki.\n\nSenere har både avisene Financial Times og The Economist skrevet kritisk om Norge som håver inn penger på krigen.\n\nPutin vil tape krigen\n\nÅ gi etter for et EU-press for pristak på norsk gass vil putte penger i lommene til markedets mellomledd, men ikke nødvendigvis hjelpe europeiske forbrukere. Vi bør i stedet fortelle verden at jo mer vi tjener på olje og gass takket være Putin, desto mer vil vi gi til ukrainerne. I det ligger det en slags rettferdighet.\n\nVi kan også øke støtten til organisasjoner og kirkesamfunn som hjelper fattige i Ukrainas naboland. På listen over hvem som hjelper Ukraina mest, ligger krigsprofitør Norge langt bak Estland, Latvia og Polen.\n\nDet er pinlig.\n\nNorge bør drastisk øke den økonomiske støtten til Ukraina for å hjelpe dem med å vinne krigen og gjenoppbygge landet sitt.\n\nDa jeg i sommer besøkte Ukraina, møtte jeg 70-åringer som returnerte fra utlandet for å delta i landets forsvar. Ukrainernes imponerende forsvarsvilje er en viktig grunn til at Putin vil tape denne krigen, men det vil bare skje dersom ukrainerne får det de trenger av penger og våpen fra land som Norge.\n\nÅ øke støtten til Ukraina er en investering i en tryggere fremtid for oss alle. Hvem vet, kanskje om noen år er det Norge som vil trenge hjelp fra én eller flere av våre allierte? Vårt omdømme vil da ikke være uten betydning.",
    "Ukraina angriper områdene hvor det holdes folkeavstemninger": "Områdene i Sør- og Øst-Ukraina hvor prorussiske myndigheter holder folkeavstemninger, blir angrepet av det ukrainske forsvaret.\n\nOFFENSIV: Ukrainske soldater har heist det ukrainske flagget på en ødelagt russisk stridsvogn. Arkivfoto: Leo Correa / AP / NTB\n\nSamtidig som avstemningene pågår, har to personer blitt drept i et missilangrep på et hotell i nærheten av Kherson, hevder de prorussiske myndighetene i regionen.\n\nI tillegg melder det russiske nyhetsbyrået Tass at et valglokale i byen Enerhodar i Zaporizjzja-regionen måtte flyttes på grunn av massiv beskytning fra ukrainske soldater.\n\nFolkeavstemningene, som er blitt fordømt internasjonalt, er inne i sin tredje dag. Etter planen skal de vare fram til tirsdag, og det stemmes over om områdene skal bli en del av den russiske føderasjon.\n\nDe finner sted i de østlige regionene Luhansk og Donetsk, men også i Zaporizjzja og Kherson, som ligger sør i Ukraina.\n\nInternasjonalt fordømt\n\nUkrainas president Volodymyr Zelenskyj anerkjenner ikke folkeavstemningene. Avstemningene holdes uten tillatelse fra ukrainske myndigheter, strider mot krigslov og skjer ikke i henhold til demokratiske prinsipper.\n\nSTEMMER: Lørdag møtte flere opp på en stemmestasjon i Mariupol i Sør-Ukraina for å stemme over om området skal bli en del av Russland. Folkeavstemningene har blitt fordømt internasjonalt. Foto: AP / NTB\n\nG7-landene har blant annet beskrevet avstemningene som illegitime og understreker at de ikke har en juridisk effekt.\n\nFolkeavstemningene finner sted få dager etter at Russlands president Vladimir Putin varslet at han ville mobilisere ytterligere 300.000 russiske soldater som skal delta i krigen i Ukraina.\n\nSTØTTES: Ukrainas president Volodymyr Zelenskyj får støtte internasjonalt når prorussiske myndigheter holder folkeavstemninger om bli en del av Russland i de østlige og sørlige delene av Ukraina. Foto: Ukrainian Presidential Press Office via AP / NTB\n\nVesten med nye sanksjoner\n\nSom svar på den mulige annekteringen av områdene øst og sør i Ukraina, forbereder nå Vesten en ny sanksjonspakke mot Russland.\n\nOgså Serbia, som har nære bånd til russiske myndigheter, har sluttet seg til de vestlige sanksjonspakkene.\n\n– Anerkjennelse av disse avstemningene vil krenke våre nasjonale og internasjonale interesser, samt Serbias territorielle integritet, sa utenriksminister Nikola Selakonvic på en pressekonferanse denne uken."
}