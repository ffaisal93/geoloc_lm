{
    "Hellestveit advarer Norge i ny bok om Ukraina-krigen": "Forfatteren av bøker om krigene i Syria og Jemen tar i boken «Dårlig nytt fra Østfronten» et oppgjør med svart-hvitt-bildene som tegnes av krigen i Ukraina og påpeker hvordan den vil forandre Europa til det ugjenkjennelige.\n\nAnnonse\n\nTips oss: Har du tips eller innspill til denne eller andre saker? Send oss en e-post på: [email protected] eller ta direkte kontakt med en av journalistene.\n\nGjennom 22 teser forsøker Hellestveit å forklare bakgrunnen for krigen og hvilke geopolitiske følger den får, ikke minst for Norge og vårt forhold til omverdenen, først og fremst til Russland og EU.\n\n– Jeg håper å kunne gi folk et litt større bilde av krigen og den økonomiske motkrigen mot Russland, sier Hellestveit til NTB.\n\nBrudd på FN-pakten\n\nHellestveit etterlater ingen tvil om at Russlands invasjon av Ukraina var et klart brudd på FN-pakten, men mener samtidig at Vesten møter seg selv i døra.\n\nDa USAs daværende president Bill Clinton i 1999 besluttet å bombe serbiske styrker ut av Kosovo-provinsen, var også det et brudd på FN-pakten. Det samme var USAs invasjon av Irak i 2003, påpeker hun.\n\nLes også: Norske veteraner på donortur i Ukraina\n\nPresident Vladimir Putin har gjentatte ganger vist til dette og hevder at det var USA som med disse krigshandlingene skapte en folkerettslig presedens. Vestlige lands tilnærming til maktbruk og folkerett oppfattes av Russland som dobbeltmoral, konstaterer Hellestveit.\n\nSvartehavets stormakt\n\nEt av Russlands hovedmål i Ukraina er å sikre seg en landbro til Krim-halvøya og konsolidere sin rolle som Svartehavets stormakt, tror Hellestveit.\n\nAzovhavet er utløpet fra vannveiene som binder sammen Russland gjennom elvene Volga og Don og via Kertsjstredet får Russland også adgang til Svartehavet. Stormaktene ruster opp maritimt og havene knytter verdensøkonomien sammen.\n\n– Skulle Svartehavet blir en Nato-sjø, slik Østersjøen er i ferd med å bli etter Sveriges og Finlands medlemskap i Nato, vil alle russiske militære vannruter mot vest ende i nord, i Barentshavet. Russlands maritime kapasiteter vil dermed i større grad bli konsentrert i nord, i Norges nærområder, påpeker Hellestveit.\n\nSkulle Russland tape krigen i Ukraina, vil trolig Kinas militære nærvær tilta i våre nærområder til støtte for Russland, frykter hun.\n\nLes også: EU-presidenten mener Russland må fjernes fra FNs sikkerhetsråd\n\n– Kan koste oss dyrt\n\n– Fortellingen om ukrainernes heltemodige kamp mot russiske invasjonsstyrker mobiliserer i så stor grad at det har vært enkelt for politikere i land som Norge å slå en strek over etterkrigstidens prinsipp om ikke å sende våpen til land i krig, konstaterer Hellestveit.\n\nNorsk sokkel i Barentshavet, der oljen og gassen befinner seg, er ikke suverent norsk territorium og dekket av maktforbudet i FN-pakten. Et fremoverlent og militarisert Russland kan gi Norge betydelige utfordringer, noe norske politikere er uforberedt på, mener hun.\n\n– Dersom Norge legger seg på et hardt sanksjonsregime, kan russerne se det som en utmerket anledning til sakte, men nærmest umerkelig å heve spenningene i Norges nærområder. Det kan koste oss dyrt, skriver Hellestveit, som minner om at Norge har inngått en rekke avtaler med Moskva om forvaltning og utnyttelse av fiske- og energiressurser.\n\nSiden 1945 har norske militære deltatt i over 100 operasjoner i utlandet. Ingen har dreid seg om forsvar av landet. Norge har et forsvar på lavbluss som på ingen måte er skodd for ruskeværet vi har i vente. Vi har valgt den billigste løsningen og satser på amerikansk hjelp om det verste skulle skje. Men amerikanerne er på vei bort fra Europa og konsentrerer seg nå om Kina og utviklingen i Asia, påpeker hun.\n\nStørre avstand mellom Oslo og Brussel\n\nEU er samtidig i ferd med å bli en sterk utenriks- og sikkerhetspolitisk aktør, noe som vil styrke unionens innflytelse i Nato. Norge risikerer å havne i skvis, ikke som følge av beslutninger tatt i Oslo, men i Brussel, mener Hellestveit.\n\nHun tror ikke EU-medlemskap vil løse de problemene Norge står overfor.\n\n– EUs utenriks- og sikkerhetspolitikk vil de neste årene trolig underkastes stadig tydeligere geopolitisk interessepolitikk, som vil gå ut på å beskytte EU og fremme EUs interesser, koste hva det koste vil. Avstanden mellom Brussel og Oslo vil trolig bli stadig større, tror hun.\n\nLes også: Zelenskyj ber russiske soldater legge ned våpnene\n\n– Risikoen ved å stå utenfor EU vil bli mye høyere, men det samme vil prisen for å gå inn i EU, sier Hellestveit, som etterlyser en bred diskusjon om veivalg som følge av Ukraina-krigen. Om det i dag er klima for å ta denne diskusjonen, tviler hun på.\n\n– Men det norske demokratiet er robust nok til å tåle den, sier hun.\n\nTjener på krigen\n\nRussland er sammen med Saudi-Arabia verdens nest største oljeprodusent og de to landene samarbeider om oljeprisen. Russland har også verdens største gassreserver og er stor eksportør av mat og trevirke.\n\nMens USA er selvforsynt og Kina sikres fra Russland har Europa gått i fella og bringes nå sakte i knestående, mener Hellestveit, som minner om at 75 prosent av verdens land ikke har sluttet opp om sanksjonene mot Russland.\n\nFor energieksportøren Norge har krigen i Ukraina, som har resultert i høy oljepris, gitt store inntekter. Det samme har sanksjonene mot Russland, som Kreml har svart på ved å redusere gassleveransene til Europa.\n\nVenter kritikk\n\nNorge må som følge av sin beliggenhet og grense mot Russland ha et annet forhold til Kreml enn våre naboer i Norden og resten av Europa, noe som vil bli svært krevende å forsvare overfor våre allierte, konstaterer Hellestveit.\n\n– Ingen ønsker å fremstå eller fremstilles som svikere av fellesskapet i en tid som vår, og mange vegrer seg for å ta eller stå i debatten, der spørsmål om ens lojalitet eller «funksjon som talerør for fremmed makt» lett dukker opp, skriver hun.\n\nHellestveit regner med at hun vil høste kritikk fra enkelte hold, men det tar hun lett på.\n\n– Dette har jeg vært med på mange ganger før, og det er akkurat de samme mekanismene her som jeg kjenner til fra andre kriger og konflikter. En del mennesker er så tett knyttet til en av de krigførende partene at de ikke aksepterer verdens beskaffenhet, sier Hellestveit.\n\n– Men jeg tåler litt juling, ler hun.\n\nLes også: EU jobber med plan for russere på flukt",
    "Norge lager klasseskille blant flyktningene": "Det norske folk har det siste halvåret vist en fantastisk vilje til å åpne dørene for flyktninger som er rammet av en forferdelig krig i Ukraina.\n\nDenne solidariteten skal vi ta vare på, og som samfunn skal vi selvfølgelig ta varmt imot ukrainere som nå er i en ekstremt krevende situasjon.\n\nSamtidig er det på tide med et varsku:\n\nDet skjer en gjennomgående forskjellsbehandling av flyktninggrupper i Norge, med både statlige og kommunale myndigheters godkjenning.\n\nRøde Kors har lokalforeninger og ulike aktiviteter for flyktninger i hele Norge. Våre frivillige ser på nært hold en rangering av mennesker. Det skjer når private aktører iverksetter lokale tiltak kun for én gruppe, når kommuner sier ja til å bosette kun flyktninger av en bestemt nasjonalitet, og det skjer når statlige myndigheter utlyser tilskudd som også bare skal komme én bestemt gruppe til gode.\n\nDet kan vi ikke akseptere.\n\nDet fortsatt bare flyktninger fra Ukraina som reiser gratis.\n\nA-lag og B-lag\n\nI Asker er mange ungdommer ved mottaket for enslige mindreårige avhengige av sykler fra Røde Kors for å komme seg rundt, mens flyktninger fra Ukraina får reisekort fra Ruter og kan reise gratis hvor som helst.\n\nDet samme skjer på Mysebu Transittmottak for enslige mindreårige: Ukrainske flyktninger får reise gratis inn til Oslo hver dag, mens flyktninger fra andre land får bot om de prøver å reise gratis. Selv om det har vært snakk om å få til en ordning som kommer alle flyktninger til gode, er det fortsatt bare flyktninger fra Ukraina som reiser gratis.\n\nRøde Kors-frivillige har også opplevd at det blir et A- og B-lag blant flyktninger som bor på mottak.\n\nI Skien og Porsgrunn blir Røde Kors kontaktet av aktører som vil gi hjelp spesifikt og utelukkende til ukrainske flyktninger. Det kan være snakk om gratisbilletter til kino og konserter, aktiviteter, rabatterte bussbilletter, innkjøp av klær og hygieneartikler fra privatpersoner og selskaper, og alt skal være øremerket ukrainske flyktninger.\n\nDet skjer en gjennomgående forskjellsbehandling av flyktninggrupper.\n\nIngen ønsker å frata noen verken gratis bussbillett eller andre gaver. Vi må derimot utvide tilbudet slik at enda flere får nyte godt av solidariteten folk i Norge nå viser ukrainere.\n\nKommuner sier nei\n\nForskjellsbehandlingen gjelder ikke kun goder mens flyktningene bor på mottak. Vi er også kjent med at kommuner har takket nei til å bosette flyktninger, fordi kommunene selv kun ønsker å bosette ukrainske flyktninger.\n\nI Norge er bosetting frivillig, og det er en viktig del av hvordan mottak og integrering av flyktninger fungerer i landet vårt. Det er ikke akseptabelt at kommuner «shopper» flyktninger basert på hvilket land de kommer fra.\n\nRett før sommeren utlyste Integrerings- og mangfoldsdirektoratet (IMDI) ekstraordinære tilskudd til frivillighetens integreringsarbeid. Midlene var øremerket ukrainske flyktninger. Organisasjonene som ønsket å søke på dette tilskuddet, måtte oppgi hvor mange ukrainske flyktninger de ville nå ut til med disse midlene.\n\nVed å fremheve én gruppe fremfor alle de andre på denne måten, risikerer statlige myndigheter å lage et klasseskille blant flyktningene som kommer til landet vårt.\n\nVåre frivillige ser på nært hold en rangering av mennesker.\n\nIMDIs tilskudd bidrar til uheldig praksis og vanskelige situasjoner. Røde Kors har ved flere anledninger takket nei til kommunens anmodninger, fordi vi ikke kan gå med på en slik forskjellsbehandling.\n\nVåre aktiviteter er åpne for alle, uavhengig av nasjonalitet, religion og oppholdsstatus.\n\nStor påkjenning\n\nSelv om det kan være utilsiktet, fører de gode tiltakene som er iverksatt for å ivareta ukrainere på flukt til utenforskap for andre sårbare grupper. Det er både frustrerende og vondt for dem det gjelder, for også de er mennesker på flukt som trenger positive opplevelser og hjelp til å få være aktive i det norske samfunnet.\n\nRøde Kors-frivillige på asylmottak forteller om flyktninger fra Eritrea og Syria som har ventet i over et år på å få behandlet søknaden sin hos Utlendingsdirektoratet, som nå er bekymret for at de må vente enda lenger før de blir bosatt i en kommune og kan starte integreringsprosessen.\n\nDe opplever at flyktninger som kom til mottaket bare for noen uker siden allerede har fått et sted å bo, mens de selv har ventet i et halvt år på svar på hvilken kommune de skal få bo i.\n\nDet blir et A- og B-lag blant flyktninger som bor på mottak.\n\nDet er mange liknende historier. Ventetiden i asyl- og bosettingsprosessen kan være krevende og en påkjenning for mange flyktninger.\n\nKrever lik behandling\n\nI Røde Kors forventer vi at myndighetene tar grep for å sikre at de gode initiativene vi har sett for flyktninger fra Ukraina når ut til alle flyktninger.\n\nDet enorme engasjementet som kommer ukrainere til gode, viser hvor varmt og inkluderende vårt samfunn kan være. Når alle spiller på lag, viser all erfaring at integreringen går nesten av seg selv.\n\nMen vi kan ikke ha tilskudd og ordninger som kun gjelder flyktninger av en bestemt nasjonalitet, når resultatet i praksis er at mennesker fra andre land, i samme sårbare situasjon, på samme mottak blir gitt helt ulike muligheter til å ta del i samfunnet rundt.\n\nForskjellsbehandling gir verken god forutsetning eller motivasjon for integrering. Vi er bekymret for at behandlingen mange flyktninger nå blir utsatt for, kan forsterke den allerede krevende situasjonen de står i, og at den vil påvirke psykisk helse negativt.\n\nMennesker som kommer til Norge for å søke beskyttelse må få lik og verdig behandling.",
    "Nye EU-regler om lading av elbil vil gjelde i Norge": "I oktober vedtar EU at du skal kunne bruke din ene favorittapp til alle hurtigladestasjoner i hele Norge og EU, melder NAF.\n\n– Norge bør nå gå foran på åpen hurtiglading og innføre dette allerede fra neste år, sier Thor Egil Braadland, myndighetskontakt i NAF (Norges Automobil-Forbund).\n\nEU kommer mest sannsynlig også til å vedta at bankkort også blir et pliktig betalingsmiddel på alle hurtigladestasjoner, ifølge NAF\n\n– I dag har hver hurtigladeoperatør sin app, noe som gjør lading unødig komplisert og fører til at mange sliter med betalingen på ladestasjonen. EU sier at dette skal innføres senest fra 2027, og Norge kommer til å følge EU, men nå som ladeoperatørene vet hva som kommer, er ingen grunn til å vente, sier Braadland.\n\n[ Iben Akerlie: – Jeg var 32, og skulle ikke ha mann og barn likevel (+) ]\n\nHold deg oppdatert. Få daglig nyhetsbrev fra Dagsavisen",
    "Politiet: Flere russiske menn har krysset grensen til Norge over Storskog": "Siden 15. juli i år da Russland opphevet sine utreiserestriksjoner i forbindelse med pandemien, har trafikken gradvis økt over Storskog grensekontrollsted.\n\nSøndag kom i alt 243 personer inn over Storskog og 91 personer reiste ut av Norge. Av de som reiste inn hadde 167 Schengen-visum.\n\n– Vi har gått gjennom tallene fra de siste dagene og ser at antallet russiske menn som kommer med Schengen-visum har økt og utgjør den største økningen den siste uken. Politiet i Finnmark ser med andre ord den samme tendensen som andre land som grenser til Russland ser, men i mye mindre skala, opplyser Sølve Solheim, avsnittsleder for operativ utlendingskontroll i Finnmark politidistrikt.\n\n[ Vladimir rømte fra Putins mobilisering: – Det er vanskelig å beskrive hva jeg føler ]\n\nHan opplyser at Schengen-visumene er gitt av andre land enn Norge. Russerne har også med seg kontanter for å kunne oppholde seg over tid i Schengen slik kravene for å få Schengen-visum er.\n\n– Vi forventer at trafikken vil kunne øke også denne uken. Selv om antallet russere som nå reiser inn på visum øker, er det totale antallet reisende over Storskog ikke høyere enn hva vi forventet etter pandemien, sier Solheim.\n\n[ 17.000 russere krysset grensa til Finland i helgen ]\n\nHold deg oppdatert. Få daglig nyhetsbrev fra Dagsavisen",
    "Kjære statsminister og medeier i Norge!": "Vi gjør oppmerksom på at dette er et satirisk innlegg. Red.\n\nUlikheten mellom rike og fattige land øker, og derfor må Norge med alle sine ressurser og verdier bidra mer. Regjeringen i Verdensstaten har i det nye budsjettet vedtatt at formuesskatten for alle land skal være 1,1 prosent.\n\nNettoverdien, altså alle bokførte verdier minus gjeld, for Norges oppsparte eiendeler som infrastruktur, olje- og gassressurser, bygg og anlegg, fabrikker, varelager, verksteder, vassdrag, fiskeriområder, landbruksarealer og tilsvarende som bidrar til vekst og sysselsetting, blir herved beskattet.\n\nOm du synes formuesskatten blir vanskelig å betale, er det bare å heve skattene og øke utbyttene fra selskapene\n\nNorges befolkning har gjennom generasjoner utnyttet resten av verden til å opparbeide en rikdom som gjør at landet er blant de 1 prosent rikeste landene i verden, og nå er det på tide å bidra til fellesskapet.\n\nAlle i verden fortjener demokrati, rettferdig rettsvesen, fri helsetjeneste, helseforsikring, arbeidsløshetstrygd, uføretrygd, full betaling ved sykemelding fra dag én, fem ukers betalt ferie pluss helligdager, feriereise til utlandet minst to ganger i året, pensjon, mamma- og pappaperm, gratis barnehager og skoler.\n\nVerdensstatens store skatteetat, som jobber mot vårt felles mål for å sikre velferden i verden, har regnet ut at Norges formue er 1 trillion kroner. Skatteregningen for neste år blir derfor 11 billioner. Norges årsinntekt er 1,5 billioner. For å gjøre det rettferdig, skal formuesskatten betales på forskudd.\n\nDu kan bare sykmelde deg, få gratis advokat- og psykologhjelp og komme tilbake til jobben når det passer\n\nOm du synes formuesskatten blir vanskelig å betale, er det bare å heve skattene og øke utbyttene fra selskapene. Alternativt kan du flytte formuen til skatteparadis som har valgt å stå utenfor Verdensstatens skatteregler. Du og dine medeiere kan ta med seg sine respektive andeler av formuen og flytte til andre land. Du kan også selge deler av formuen eller gi bort noen av eiendelene etter hvert som skatteregningen forfaller.\n\nFortvil ikke. Verdensstaten trenger gode norske politikere. Vi har flotte ordninger for alle som jobber i våre nybygde kontorer med topp moderne parkeringsanlegg. Reisegodtgjørelser, gode diettordninger, gratis bolig med full dekning av kostnadene for boligen hjemme i Norge, full pensjon etter seks år, seks ukers ferie pluss to ukers hjemmekontor på hytta sammen med barna, avspasering og mange samlinger på spahotell og konferanser for å nevne noen. Hvis du er ansvarlig for milliardoverskridelser for nye prosjekter og fusker med reise-, diett- eller boligordningene, kommer du ikke i fengsel eller mister jobben. Du kan bare sykmelde deg, få gratis advokat- og psykologhjelp og komme tilbake til jobben når det passer. Og så slipper du formuesskatten.\n\nFinansministeren i Verdensstaten",
    "Nesten 650.000 så Norge svikte mot Slovenia": "Erling Braut Haaland satte inn kampens første - og Norges eneste - mål da landslaget møtte Slovenia lørdag. Deretter tok hjemmelaget grep og kampen endte 2-1 i favør Slovenia.\n\nLandskampen ble sendt på TV 2 og hadde i snitt 423.000 seere. Det ga TV 2 en seerandel på 55,2 prosent. På det meste fulgte 636.000 seere med på kampen. Dette var under kampens siste minutter.\n\nNorge har storspilt i turneringer Uefa Nations League. Men på lørdag gikk de norske herrene på sitt første tap i turneringen i år. I morgen, tirsdag, spiller de den site og avgjørende kampen i Nations League. Hvis Norge slår Serbia vinner de sin gruppe og skal til neste år spille på øverste nivå. Skulle Norge gå på nok et tap er det Serbia som tar steget opp.\n\nOgså den kampen sendes på TV 2. Dette er siste runde med landslagsfotball før VM i Qatar har avspark i november. VM sendes av både NRK og TV 2.",
    "PST: Siste pågripelser kan påvirke trusselnivået i Norge": "I juni ble trusselnivået hevet fra nivå 3, moderat, til nivå 5, som er ekstraordinært. Nivå 5 er det høyeste nivået.\n\nDet skjedde etter at Zaniar Matapour skjøt og drepte to personer i Oslo sentrum natt til lørdag 25. juni.\n\nFredag opplyste politiet at Arfan Bhatti er siktet for medvirkning til terrorhandling i forbindelse med barskytingen i Oslo. Han er internasjonalt etterlyst.\n\nMandag ble to personer, menn i 30- og 40-årene, pågrepet. De to er siktet for medvirkning til skytingen.\n\nPST bekrefter nå til NRK at de siste pågripelsene kan føre til at de vil senke trusselnivået i Norge.\n\n– PST vurderer terrortrusselnivået fortløpende. De siste dagers utvikling med pågripelser og etterlysning er hendelser som inngår i en vurdering hvorvidt terrortrusselnivået kan justeres ned, sier seniorrådgiver i PST Martin Berntsen.\n\n30-åringen, som er norsk statsborger, er varetektsfengslet i fire uker. Han er tidligere dømt for ulovlig oppbevaring av maskinpistolen MP40, som er våpenet av samme type som Zaniar Matapour brukte under masseskytingen.\n\nMannen i 40-årene er også kjent for politiet fra tidligere av. Mannen har somalisk statsborgerskap.\n\nHan ble avhørt av politiet mandag kveld, men ifølge forsvarer Victoria Holmen ble avhørene av 40-åringen utsatt på grunn av helsemessige årsaker. Den siktede får tilsyn av lege, opplyser hun.",
    "Snø og glatte veier skaper trøbbel på fjelloverganger i Sør-Norge": "Snø og glatte veier skaper trøbbel på fjelloverganger i Sør-Norge\n\nSnø på Haukelifjell og flere andre fjelloverganger har ført til glatte veier. Meteorologene anbefaler vinterdekk over fjellet i Sør-Norge.\n\nI et oppdatert gult farevarsel mandag skriver Meteorologisk institutt at det ventes perioder med sludd og snø på enkelte fjelloverganger i Sør-Norge helt fram til onsdag morgen.\n\nDe deler blant annet et bilde av Sognefjellet, som er kledd i snø. Haukelifjell var på et tidspunkt stengt fordi det var så glatt at trafikken måtte vente til det ble saltet.\n\nVegvesenet meldte sendere mandag ettermiddag om vanskelige kjøreforhold over fylkesvei 51 Valdresflye på grunn av snø.\n\n– Trafikanter som skal kjøre denne strekningen må benytte vinterdekk. Sjekk vær og føreforhold før du legger ut på tur, skriver Vegtrafikksentralen øst.\n\nIfølge Yr er alle fjellovergangene åpne mandag ettermiddag, trass i problemene med snø og glatte veier.\n\nDet er sendt ut gult farevarsel om snø i høyfjellet i Sør-Norge. (NTB)",
    "Ada Hegerberg mister Norge-kamper": "Stjernespissens navn manglet da landslagssjef Hege Riise presenterte troppen til testkampene mot Brasil (7/10) og Nederland (11/10).\n\nDer må Norge også klare seg uten Caroline Graham Hansen. I slutten av august så Barcelona-playmakeren seg nødt til å ta en pause fra landslagsspill.\n\nRiise må også i fortsettelsen greie seg uten sine to beste spillere. Hegerberg slapp unna bruddskader i venstrebeinet i VM-kvalifiseringskampen borte mot Belgia, men har ikke spilt for klubblaget Lyon siden smellen.\n\n– Ada er fortsatt ikke klar. Hun har vært i kontakt med vårt medisinske team og er ikke aktuell for disse kampene, sa Riise.\n\nI fjor høst gjorde Hegerberg comeback etter et langvarig skademareritt. Et ødelagt korsbånd i kneet og senere en stressfraktur i skinnbeinet holdt henne ut av spill i godt over 600 dager.\n\nTidligere i år var hun tilbake for Norge for første gang siden sommeren 2017.\n\nOktoberkampene byr på tøff motstand, og det er akkurat det Riise vil ha. Oppgjøret mot Brasil spilles på Ullevaal stadion, mens Nederland-møtet skjer på bortebane i Den Haag.\n\n– Vi vil øve oss mot forskjellig motstand og med forskjellig type taktikk, men jeg tenker at det er viktig for oss å få til matcher mot de beste, sa Riise til NTB tidligere i måneden.\n\nHun ble hentet inn som landslagssjef etter EM-exiten i sommer. Det ble seier i hennes to første kamper (1-0 over Belgia og 5-0 over Albania). Dette er troppen Riise tok ut mandag:\n\nKeepere:\n\nSelma Panengstuen (Kolbotn)\n\nSunniva Skoglund (Stabæk)\n\nAurora Mikalsen (Brann)\n\nForsvar:\n\nGuro Bergsvand (Brann)\n\nTuva Hansen (Brann)\n\nMaren Mjelde (Chelsea)\n\nAnja Sønstevold (Inter)\n\nMarit Bratberg Lund (Brann)\n\nSara Hørte (Rosenborg)\n\nKristine Leine (Rosenborg)\n\nMathilde Harviken (Rosenborg)\n\nMidtbane:\n\nGuro Reiten (Chelsea)\n\nThea Bjelde (Vålerenga)\n\nFrida Maanum (Arsenal)\n\nLisa Naalsund (Brann)\n\nIngrid Syrstad Engen (Barcelona)\n\nCesilie Andreassen (Rosenborg)\n\nAngrep:\n\nJulie Blakstad (Manchester City)\n\nAnna Jøsendal (Rosenborg)\n\nElisabeth Terland (Brighton)\n\nSophie Roman Haug (Roma)\n\nCelin Bizet Ildhusøy (Tottenham)\n\nAmalie Eikeland (Reading)",
    "Utvalg: Avkastningen fra oljefondet kan krympe – Norge bør rigges for krevende tider": "Utvalget har vurdert de langsiktige perspektivene for Statens Pensjonsfond Utland (SPU), best kjent som oljefondet.\n\nMandag mottok Finansdepartementet rapporten Fondet i en brytningstid. Der skriver utvalget at fondets investeringsmodell må ta høyde for en økt geopolitisk risiko med henvisning til både krigen i Ukraina og spenningen mellom Kina og USA.\n\n– Fondet har lenge høstet gevinster av globalisering og teknologisk utvikling. Men Norge kan ikke basere seg på at de internasjonale politiske og økonomiske rammebetingelsene vil være de samme, og like gunstige som de har vært, sier NUPI-direktør Ulf Sverdrup, som har ledet utvalget, i en pressemelding.\n\n– Usikkerheten er stor, men avkastningen kan bli lavere enn vi er vant til, samtidig som et nytt og komplisert risikobilde kan gjøre forvaltningen vanskeligere, sier han.\n\nKrig og uro\n\nUtvalget understreker at oljefondet er en klok forvaltning av olje- og gassressursene. Norge er i ferd med å bli en investorstat, hvor risikoen knyttet til petroleumspriser gradvis er erstattet av risiko knyttet til internasjonale finansmarkeder.\n\nFondets omdømme er stort sett positivt, men det kan bli mer omstridt i fremtiden, understreker utvalget.\n\n– Vi har sett at uroen i Europa i tilknytning til Russlands krig i Ukraina har satt søkelys på Norge og fondet, og vi må forvente at et fond bygd på petroleumsinntekter kan møte kritiske blikk i fremtiden, heter det i pressemeldingen.\n\nUtvalget kommer med en rekke anbefalinger om grep angående oljefondet i fremtiden. Blant annet anbefaler de å foreta mer jevnlige gjennomganger av investeringsstrategien, i tillegg til at et råd bør utrede og vurdere ulike sider ved fondet knyttet til geopolitiske problemstillinger.\n\nCyberangrep\n\nI tillegg bør man i større grad sikre seg mot cyberangrep og propaganda:\n\n– Fondet er et naturlig mål, både for cyberangrep, men også for ulike kampanjer knyttet til desinformasjon eller annen form for undergraving som kan svekke tilliten til fondet. Fondet må ha gode systemer og beredskapsplaner, heter det.\n\nFinansminister Trygve Slagsvold Vedum (Sp) sier at man ikke kan forvente at oljefondet i fremtiden vil vokse på samme måte som vi er blitt vant til.\n\n– Vi må være skodd for å kunne håndtere nye utfordringer og risikoer som vil møte oss. Utvalgets analyser, vurderinger og forslag er nyttige innspill til departementets arbeid med fondet, sier i en pressemelding.\n\nUtredningen sendes nå på høring med frist til 5. januar. Deretter vil Finansdepartementet behandle utredningen i fondsmeldingen som legges fram for Stortinget til våren.\n\n(©NTB)",
    "EU-kommisjonens mann i Norge": "annonse\n\nannonse\n\nAftenpostens politiske redaktør, Kjetil Alstadheim, har vandret rundt i Lisboas gater og dagdrømt om norsk EU-medlemskap. Der andre ser en falmet europeisk hovedstad — med prangende og fornemme fasader men nedsarvet og slitt — der ser Alstadheim drømmen om Europa, drømmen om europeisk union, drømmen om norsk medlemskap.\n\nSett gjennom Alstadheims briller er alt som er bra i Europa takket være EU. Alt som er negativt skyldes for lite EU, og alle utfordringer og problemer kan løses med mer EU.\n\nPortugal var Europas fattige mann. Et diktatur, slik Spania og Hellas også var. Så ble landene medlemmer i EU. Slik ble de demokratiske land. Så kom freden. Så kom velstanden. Slik lyder Alstadheims grovt forvrengte historiefortelling.\n\nannonse\n\nHan vedkjenner at «Norge har klart seg godt som utenforland.» Men krediterer det til «at samarbeidet med EU er så tett.»\n\n50 år etter Norge første gang sa nei, er det fortsatt like lite som taler for norsk medlemskap i dag som det var i 1972 eller 1994. Alstadheim og andre EU-lobbyister kan ikke by på ett eneste argument for hvordan norsk EU-medlemskap vil bedre levekårene for nordmenn flest. Det er heller ingen folkelig mobilisering for å ta opp EU-spørsmålet på nytt. Likevel forsøker Europabevegelsen desperat å vekke liv i et dødt politisk prosjekt.\n\nAlstadheim gjør alt han kan for å skjønnmale EU som en økonomisk suksesshistorie. Men faktum er at i takt med at unionen har blitt tettere og dypere integrert, har den økonomiske veksten i medlemslandene bare gått saktere og saktere. Ikke engang Alstadheims gullpenn kan forvandle den økonomiske realiteten i Europa fra gråstein til gull. Etter finanskrisen har den realiteten vært mer enn et tiår med økonomisk stagnasjon, og nå stagflasjon.\n\nannonse\n\nIllusjoner om Ukraina\n\nSiden Maastricht har Europa aldri gått inn i en vinter med dystrere utsikter enn i år. Krigen i Ukraina har gitt byråkratene i Brüssel en gylden mulighet til å vende søkelyset vekk fra økonomisk krise og svakhet på hjemmebane til et ny-napoleonisk korstog for å ekspandere unionen.\n\nDet finnes selvsagt sterke moralske argumenter for å støtte Ukrainas kamp mot Russlands uprovoserte og folkerettsstridige invasjon. Men la oss heller ikke stikke under stol at de mangfoldige milliardene som pøses inn i den ukrainske krigsinnsatsen kommer i direkte konflikt med velferden til den jevne europeer. Vil europeiske skattebetalere fortsatt godta å finansiere krigen i Ukraina hvis de ikke har råd til å betale sine egne strømregninger til vinteren? Det gjenstår å se.\n\nEU-kommisjonens høye ledere forventer at vanlige europeere skal finne seg i å betale både for Ukrainas selvstendighetskamp, og ukrainske flyktningers opphold i Europa, for så til slutt å bli underbudt på arbeidsmarkedet av ukrainere som er villig til å jobbe for langt under europeisk lønnsnivå. Vil folk akseptere det?\n\nDet er allerede gnisninger. Hardt prøvede europeere hever øyenbryn over at de skal betale for Ukrainas krig, samtidig som de ser ukrainsk-registrerte superbiler rulle rundt i europeiske gater, milevis fra Østfronten. Hvem er disse ukrainerne, som åpenbart foretrekker la dolce vita i Europa over forsvar av fedrelandet. Hvor passer de inn i det heroiske narrativet som Alstadheim og det liberale kommentariatet presenterer?\n\nTross den ensidig panegyriske dekningen av Ukraina og president Volodymyr Zelenskyj i media om dagen, bør en ikke ha noen illusjoner om at et EU med Ukraina vil være sterkere enn et EU uten Ukraina. En skal ikke glemme at Ukrainas økonomi er enda fattigere og mer underutviklet enn Russlands. Det er mer sannsynlig at Ukrainas bidrag til EUs indre marked ville kommet mer i form av kriminalitet og prostitusjon enn lovmessig sysselsetting og innovasjon.\n\nAlstadheim sier ikke eksplisitt om han er i favør av Ukrainas kandidatur for EU-medlemskap. Det kan virke sånn, men han vedkjenner at det er en lang vei frem.\n\nDet er stor risiko for at alle parter vil komme skuffet ut av dagens situasjon til slutt. Det gikk ikke bra sist EU dinglet medlemskapsprospektet foran Ukrainas nese, som tvert imot foranlediget Russlands annektering av Krim i 2014. EU lovet mer enn de kunne holde den gang, og kan ha gjort det igjen.\n\nannonse\n\nLes også: Har funnet løsningen for å bekjempe både venstre- og høyreekstremisme (+)\n\nSamråderett gir ingen råderett\n\nAlstadheim hevder at Ukraina-krigen har vist at EU har vilje og evne til å ta en større geopolitisk rolle. Det er en konklusjon med flere forbehold. Spørsmålet er om denne viljen som EU-byråkratiet har vist også har demokratisk forankring. Og ikke minst om EU har evnen til å fylle denne rollen over tid — eller om dette er nok et klassisk eksempel på imperial overstretch.\n\nFor Alstadheim representerer EU fremtiden. «Hvert enkelt land blir for smått», sier han. Nasjonal selvråderett må kastes på historiens skraphaug i møte med «globale» utfordringer, og erstattes av EU lobbyens nye eufemisme; samråderett. Med andre ord; outsourcing av all politisk makt til uvalgte byråkrater i Brüssel.\n\n50 år utenfor EU er nok konkluderer Alstadheim. Men han har ingen overbevisende argumenter for at Norge ville vært bedre tjent innenfor. Bevisbyrden ligger hos ja-siden.\n\nDet koker kanskje ned til at norsk EU-medlemskap for Alstadheim handler mest om å bruke norske skattepenger til imperiebygging i Brüssel. Norske interesser og nordmenns levekår er i beste fall sekundært for ham. For Alstadheim er abstrakte idealer om europeisk samhold viktigere enn at nordmenn har råd til å reise på hytta. Han vil samle hele Europa i en minste felles multiplums union, der nordmenn er like fattige som portugisere og ukrainere.\n\nannonse\n\nØystein Steiro mener at Alstadheim har blitt promotert til sitt inkompetansenivå. Men som EU-kommisjonens mann i Norge gjør han sin jobb godt, og han får gehør fra både Høyre og Arbeiderpartiet. Vanlige nordmenn derimot, har all grunn til å være bekymret.\n\nSetter du pris på Resett? VIPPS 124526\n\nBANK 1503.94.12826SMS “Resett” (200,- en gang) eller SMS “Resett fast” (59,- pr. mnd.) til 2474 TEGN ABONNEMENT",
    "Tre grunner til at Norge ikke vinner mot Serbia": "Ståle Solbakken og Norge trenger ikke å vinne mot Serbia for å rykke opp til A-puljen i Nations League.\n\nTirsdag skal det avgjøres. Hvem rykker opp til A-puljen i Nations League? Norge eller Serbia? Det er klart for en ren gruppespillfinale i Oslo tirsdag kveld. Serbia vinner gruppen i Nations League med seier på Ullevaal. Norge tar førsteplassen om de unngår tap.\n\nDette spillet gir 4,50 i odds på at det scores mål på Ullevaal, men at Norge ikke vinner\n\nDet ligger an til å bli en rysare. Her er noen grunner til at vi tror Norge får det tøft mot Serbia.\n\n1) Serbia har kun tapt to av de siste 24 kampene. Et av tapene kom mot Norge i Nations League. Det andre kom i en privatlandskamp mot Japan. I denne perioden har serberne spilt uavgjort i seks bortekamper.\n\n2) Serbia vet hvor målet står. I hvert fall har serberne scoret i syv av de åtte siste bortekampene i alle turneringer.\n\n3) Statistikken tyder på at det neppe blir 0-0 på Ullevaal. Det har i snitt vært scoret 3,2 mål i snitt i kampene til Serbia i Nations League.\n\n4) Norge slapp inn to mål mot Slovenia lørdag. De har sluppet inn mål i tre av de fire siste kampene. Tirsdag skal det norske forsvaret bryne seg på Aleksandar Mitrović som scoret hat-trick mot Sverige.\n\nVi kjører på uavgjort og at begge lag scorer. Det kan du spille på her til 4,50 i odds.\n\nNorge - Serbia\n\nOdds: Uavgjort og begge lag scorer - 4,50 i odds\n\nKampstart tirsdag 27. september klokken 20.45\n\nSpillestopp kl 20.44\n\nUllevaal\n\nSlik ser du kampen:\n\nDen vises på TV2 Direkte ﻿Skaff deg tilgang her﻿\n\nSe Norge - Serbia på TV2 Direkte med Allente. Skaff deg tilgang her!\n\nVi tror at kampen ender uavgjort og at begge lag scorer. Det spiller du på her til 4,50 i odds\n\nEtter 1-2 tapet mot Slovenia lørdag står både Norge og Serbia med ti poeng før den siste runden i Nations League.\n\nTirsdag spiller Norge hjemme mot nettopp Serbia, og takket være Norges 1-0-seier borte mot Serbia tidligere i år, er forutsetningene enkle.\n\nEttersom det er innbyrdes oppgjør som teller ved poenglikhet, er Norge sikret gruppeseieren så lenge de tar poeng mot Serbia.\n\nSkulle Norge vinne Nations League-gruppen, vil de rykke opp til nivå A i Nations League og spille mot de beste nasjonene i fotball-Europa.\n\nI tillegg vil de være sikret en ekstrasjanse til å kvalifisere seg til EM i 2024, og samtidig bli seedet på nivå to i trekningen av EM-kvalifiseringen.\n\nFulham-spissen Aleksandar Mitrovic scoret hele tre ganger mot Sverige, så gikk han av banen med vondt i høyre fot etter et spark på akillessenen. Det meldes imidlertid fra Beograd at angriperen blir klar til kampen mot Norge.\n\nNorge-dødaren er suspendert\n\nEn som ikke spiller på Ullevaal er Sergej Milinkovic-Savic. Lazio-stjernen pådro seg gult kort mot Sverige og går glipp av oppgjøret med karantene.\n\nDet er nok de norske spillerne glade for. Milinkovic-Savic er mannen som knuste Norges EM-drøm for drøyt to år siden.\n\nSelv om Norge-dødaren er ute, så mangler det ikke på offensive spillere i det serbiske laget. I tillegg til Mitrovic, har de Juventus-duoen Dusan Vlahovic og Filip Kostic og Ajax-playmakeren Dusan Tadic.\n\nSerbias landslagssjef Dragan Stoijkovic startet med superspissene Mitrovic og Vlahovic for første gang i Nations League mot Sverige i helgen. Det ga suksess. Serbia knuste Sverige 4-1, og Stoijkovic vil trolig starte med duoen igjen i tirsdagens kamp mot Norge.\n\nMen Serbia er ikke like solide defensivt, og vi tror Erling Braut Haaland kan lage problemer for de serbiske forsvarsspillerne.\n\nTirsdagens kamp er kun fjerde gang Norge og Serbia spiller mot hverandre. Begge lag har vunnet én kamp hver og én kamp har endt uavgjort. Norges seier kom i den første kampen mellom lagene i Nations League. Da scoret Haaland kampens eneste mål.\n\nNorge og Serbia møttes også i en dramatisk EM-playoff. Sergej Milinkovic-Savic scoret i det 81. minutt, og de serbiske spillerne trodde det var vinnermålet. Det var det ikke. Norge utlignet to minutter på overtid. Dermed ble det ekstraomganger. Milinkovic-Savic slo til igjen i det 102. minutt. Scoringen hans sendte Serbia til EM. Nå vil de norske spillerne ha revansj.\n\nDet blir ikke lett.\n\nSerbia er ubeseiret i ni bortekamper på rad. Norge på sin side er ubeseiret i de åtte siste kampene på eget gress.\n\nDette ligger an til å bli en svært tett og jevnspilt kamp.\n\nVi tror at kampen ender uavgjort og at begge lag scorer. Det spiller du på her til 4,50 i odds",
    "Hvis Norge skal selge gass på billigsalg til EU bør toll og eksportavgifter på fisk fjernes": "EU ber om gass på billigsalg. Her bør norske forhandlere kjenne sin besøkelsestid.\n\nI et leserinnlegg i Dagens Næringslivs tirsdagsutgave ber Pascal Canfin, leder av komiteen for miljø, folkehelse og mattrygghet i Europaparlamentet, om forhandlinger med Norge om gassprisen «og møtes på halvveien».\n\n«Norge er ikke tjent med likviditetskrise i europeiske energiselskaper, nedgangstider hos handelspartnere og fremgang for populistiske bevegelser som vil svekke Europa og til syvende og sist støtte Putin», skriver Canfin.\n\nPutin-kortet kommer der altså.\n\nNorge bes i realiteten å selge høyt etterspurt gass på billigsalg, uten gjenytelser. Det skal være til landets eget beste. Et ekko fra Financial Times’ lederartikkel i midten av august.\n\nTilby\n\nStatsminister Jonas Gahr Støre er på glid, men har overfor EU understreket at det ikke er han som selger gassen. Det gjør gassprodusentene, som Equinor, Aker BP og Vår Energi. Og staten eier ikke på langt nær alle aksjene her.\n\nForuten å gi energi til smelteovner, stålverk, bilfabrikker og annen energikrevende tungindustri på kontinentet, samt holde befolkningen varm om vinteren; har vi en moralsk forpliktelse om å redde Europa fra avgrunnen? Er det rimelig å hevde at Norge, som er EUs klart største gassleverandør, støtter Putin?\n\nKan EU, i mangel av å kunne betale markedspris for gassen, kunne tilby oss noe tilbake?\n\nToll\n\nDet kan de. EU har tollbarrierer på en rekke varer fra Norge, blant annet laks. Fiskeeksportørene betaler 2,6 prosent toll inkludert eksportavgift.\n\nLaksetollen henger igjen fra gammelt av, den gang EU skulle beskytte skotske oppdrettere fra å bli utkonkurrert. Skottene var ikke i nærheten produksjonskostnadene markedsleder Norge kunne skilte med, og skyldte dermed, på kreativt vis, Norge for å dumpe fisk. Salg langt under produksjonskostnadene. I flere tiår har Norge vært belemret med ymse proteksjonistiske tiltak fra EU: Minstepris, eksportavgifter og straffetoll.\n\nI løpet av de siste tiåret har norske, canadiske og færøyiske oppdrettselskaper kjøpt opp praktisk talt hele den skotske oppdrettsnæringen. Rubbel og bit. Storbritannia er forøvrig ikke lengre en del av EU, etter at de selv stemte for Brexit.\n\nAllierte\n\nNorge må imidlertid fortsatt betale en toll og eksportavgift for å få lov til å selge laks til EU.\n\nDenne er overmoden for å fjerne.\n\nIkke bare for Norges del. EU har en betydelig foredlingsindustri, som over tid har gitt høylydt støtte til å fjerne proteksjonistiske tiltak mot norsk laks. Tollen er fordyrende og skadelig, også for dem som skjærer og røyker fileter. Norske oppdrettere har mange venner og allierte på innsiden av EU, og faktisk er det flere som arbeider med laks innenfor EU-grensene enn her til lands.\n\nHvis Norge skal selge gass på billigsalg bør EU holde alle muligheter åpne for hva de kan tilby tilbake igjen.\n\nOg snart kommer vinteren.",
    "Ny digital jobbportal for unge": "–Vi gjør det enklere for unge/ studenter å få seg jobb, og arbeidsgivere å få seg arbeidskraft. I tillegg til å forenkle jobbsøkingen, tilbyr vi digital og personlig rådgivning og veiledning til brukerne, sier gründer og daglig leder Mari Ann Vassgård.\n\n–Samtidig vet vi hvor attraktive nyutdannede er, og vår tjeneste er ypperlig å bruke som en employe-branding kanal. Her får selskapene vist seg frem til de unge/ studenter på en rimelig og effektiv måte, påpeker Vassgård.\n\nHjelp til jobbsøking\n\nMange unge trenger en ekstra/deltidsjobb, men de når ikke helt opp, fordi de mangler nettverk eller referanser. Dette kan medføre utenforskap i tidlig alder. youngRIOT skal hjelpe de unge med å forstå vesentlige aspekter ved jobbsøking. I tillegg til å tilby ledige jobber som passer denne målgruppen skal youngRIOT veilede de unge voksne i hvordan de kan presentere seg og forberede seg best mulig til et jobbintervju, og også hva man skal tenke på og være klar over når man er ny i arbeidslivet.\n\nVil bli landsdekkende i løpet av 2022\n\n–youngRIOT handler om to ting; å ta de unge på alvor og tilrettelegge for at de kan få seg jobb. Dernest om å hjelpe arbeidsgivere til å finne de talentene og den arbeidskraften de trenger på en enkel måte, men også på en måte som gjør at de finner noe de ikke ville funnet i en tradisjonell prosess. Vi lanserte youngRIOT i april 2022, lokalt i Oslo og på Romerike. Vi har nå funnet en form og fasong som gjør at vi utvider tjenesten. Vårt mål er å være landsdekkende innen utgangen av 2022.\n\nVårt definitivt største vekstområde geografisk er de store studentbyene. Studenter har behov for ekstrajobb, og vi vet at svært mange bransjer i dag har behov for arbeidskraft. Her er det mye sammenfallende, og vi bistår med at de finner hverandre, sier Mari Ann Vassgård\n\nVi inviterer IKT-næringen som trenger arbeidskraft til å tenke nytt. Til å prøve å rekruttere på en annen måte. Til å se forbi nettverk, kjennskap, «gode søknader» og sterke CV-er.\n\nEt bidrag til å løse kompetanseutfordringene\n\n–IKT-bransjen er en av bransjene hvor det skrikes etter folk og kompetanse. Vi må derfor våge å rekruttere annerledes. Tradisjonelle CV-er og formelle søknadsbrev er gammeldags. Unge i dag kommuniserer på en annen måte. Tradisjonell søknadsprosesser kan i ytterste konsekvens forsterke utenforskap og arbeidsgiver gå glipp av talenter. Hos oss vil brukerne enkelt registrere en digital profil og hva de er interessert i, og så matcher vi kandidatene med riktig jobb, og så kan en dialog skje i tjenesten først. Kall det gjerne en speeddate, forklarer Vassgård.\n\nHåper medlemskap i IKT-Norge kan gi flere unge talenter jobb\n\n–youngRIOT har samfunnsansvar som bærebjelke; vi skal bidra til økt sysselsetting blant unge. Vi vet at IKT-næringen skriker etter arbeidskraft, og gjennom vår tjeneste vil vi gi medlemsbedriftene i IKT-Norge tilgang til unge talent. IKT-Norge har en viktig stemme i det offentlige rom. Gjennom mangeårig medlemskap til IKT-Norge fra tidligere arbeidsgivere vet vi også at dette er et godt fora for nettverk og skape relasjoner i bransjen. Våre forventninger til IKT-Norge som organisasjon er at de fortsatt setter søkelys på og bidrar med å legge til rette for at entreprenører/startups i næringen får gjennomslagskraft, avslutter Mari Ann Vassgård.\n\nI forbindelse med medlemskapet i IKT-Norge tilbyr youngRIOT alle eksisterende medlemmer i IKT-Norge 20% rabatt på MEDIUM annonsepakke og PARTNER-avtalene.",
    "Norge støtter Ecuadors regnskoginnsats": "Ecuador gjør et viktig arbeid med å redusere avskoging. Dette er avgjørende for klodens klima og biomangfold. Norge har derfor annonsert at vi støtter Ecuador med 130 millioner kroner for oppnådde resultater.\n\nEcuador mottar pengene etter en tilbakegang i avskogingen i 2019. Pengene skal brukes på ytterligere tiltak for å holde avskogingen nede.\n\nKlima- og miljøminister Espen Barth Eide kunngjorde utbetalingen i et møte sammen med Ecuadors miljøminister Gustavo Manrique Miranda i New York tirsdag. Barth Eide er i New York i forbindelse med åpningen av FNs generalforsamling.\n\nEspen Barth Eide og Ecuadors miljøminister Gustavo Manrique da de møttes under klimatoppmøtet i Glasgow i fjor\n\n– Jeg vil gratulere min kollega og Ecuador. Disse resultatene tjener ikke bare Ecuador og menneskene som bor der, men hele verden, sier Barth Eide.\n\nGode resultater\n\nNorge og Tyskland inngikk et klima- og skogsamarbeid med Ecuador i 2018. Hensikten er å belønne Ecuador for å redusere avskogingen og støtte landet i å nå klimamålene sine. Nå fire år senere har Ecuador mottatt omtrent 400 millioner kroner fra Norge og Tyskland for gode resultater. Store deler av Ecuadors skog er en del av Amazonas-regnskogen.\n\nEcuadors klimautslipp fra avskoging gikk ned med 14 millioner tonn CO 2 i 2019 sammenlignet med et gjennomsnitt for de fem foregående årene. Norge betaler Ecuador for en andel av disse kuttene, omtrent 2,6 millioner tonn CO 2 . Til sammenligning tilsvarer 14 millioner tonn CO 2 nesten 30 prosent av alle norske utslipp.\n\nKlima- og skogsamarbeidet organiseres gjennom den tyske utviklingsbanken KfW og skogprogrammet «REDD Early Movers».\n\nDobler område for skogvern\n\nForskning viser at ingen beskytter skogen bedre enn urfolk. 70 prosent av pengene Ecuador mottar går til lokale tiltak for å bevare skogen, inkludert til urfolk og lokalsamfunn. Pengene bidrar til å legge forholdene til rette for ekstra innsats for å bevare skogen.\n\nUrfolk og lokalsamfunn mottar penger gjennom Ecuadors eget program for frivillig skogvern, “Socio Bosque”. Her prioriterer myndighetene fattige grupper med bruksrettigheter til skogen. Disse tilbys en kontrakt hvor de får penger dersom skogen ikke hugges, og samtidig forbereder de en plan som viser hvordan de kan sikre seg inntekter fra aktiviteter som ikke fører til avskoging.\n\nSå langt har klima- og skogpartnerskapet med Ecuador støttet at skogområder på 440 km2 er inkludert i Socio Bosque. Midlene skal dekke at ytterligere 870 km2 blir inkludert de neste årene.\n\nPrivat sektor vil bidra\n\nEcuador ble i fjor et av de første landene som signerte en intensjonserklæring med LEAF-koalisjonen. Gjennom koalisjonen går selskaper og land sammen om å sikre storskala finansiering til tropiske skogland som lykkes i å bevare sine skoger. Norge, USA og Storbritannia deltar sammen med flere av verdens største selskaper som Amazon, Salesforce og Unilever. LEAF har allerede mobilisert over 1 milliard dollar.\n\nUtbetalinger gjennom LEAF vil først kunne starte i sent 2024. Norge har derfor tidligere tilbudt Ecuador nye 200 millioner kroner dersom avskogingen holdes nede inntil LEAF starter. Ecuador forventer å offentliggjøre ferske utslippstall om kort tid.\n\n[1]",
    "Vil at Norge skal betale erstatning for klimakonsekvenser i fattige land": "Flere fattige land leverte denne uken et forslag til FNs generalforsamling. De vil ha klimaerstatning gjennom klimaskatt overfor skadene de nå opplever.\n\nBlant disse landene finner vi Pakistan. Det flomrammede landet har fått kjenne klimaendringene på kroppen den siste tiden. Mer enn 33 millioner mennesker har blitt gjort hjemløse etter flommen.\n\n– Jeg liker ikke å bruke ordet naturkatastrofe, for det er unaturlig, i og med at nedbøren er 50 prosent verre enn den ville vært uten klimaendringer, har Pakistans utenriksminister Bilawal Bhutto Zardari tidligere uttalt til NRK.\n\nNå går Danmark først i rekken. De vil betale direkte erstatning for klimakonsekvensene fattige land nå opplever. De har lovet 100 millioner danske kroner til utviklingsland.\n\n– Det er grovt urettferdig at verdens fattigste land skal lide mest av klimaendringene, når de har bidratt minst til dem, sa Danmark utviklingsminister Flemming Møller Mortensen.\n\nTidligere har og den belgiske regionen Wallonia og Skottland satt av penger for skader. Disse er ikke medlemsland i FN. Dermed blir Danmark det første medlemslandet som gjør det.\n\nVil at Norge skal følge etter\n\nMDG vil at Norge skal følge etter. I et skriftlig spørsmål til statsminister Jonas Gahr Støre stiller stortingsrepresentant Lan Marie Nguyen Berg spørsmål om Norge vil følge Danmarks eksempel.\n\n– De fattigste landene påvirkes ofte mest av klimaendringene, selv om de har bidratt minst til verdens utslipp, skriver Berg,\n\nMDG mener Norge har et ansvar for å stille opp for fattige land som rammes hardt av klimaendringene.\n\n– Dette er land som i liten grad har vært med på å skape de klimaendringene de rammes av. Dette står i grell kontrast til land som Norge som har produsert og tjent seg rik på å produsere fossil energi, skriver fungerende leder Arild Hermstad til NRK.\n\nPartiet tror at rike land risikerer søksmål mot seg om de ikke vil betale erstatning eller vil slutte med utslipp og produksjon av fossil energi.\n\nVil øke støtten\n\nKlima- og miljøminister Espen Barth Eide (Ap) mener Norge har et stort ansvar for å sikre at klimaendringer ikke fører folk dypere ned i fattigdom.\n\nI november skal Espen Barth Eide på klimatoppmøtet i Egypt. Der håper han på større enighet i hvordan de skal hjelpe fattige land i å takle klimaendringene. Foto: Mathias Moene Rød / NRK\n\n– Så må vi øke støtten til sårbare land, slik at de kan møte klimaendringene uten at deres økonomiske utvikling settes tilbake, skriver han i en e-post til NRK.\n\nEide gir honnør til Danmarks løfte. Han mener Norge og bidrar med sin del, gjennom fond under Parisavtalen og Kyotoprotokollen.\n\nI november skal statsråden på klimatoppmøtet i Sharm el-Sheikh i Egypt. Der håper han å komme fram til en større enighet blant verdens land om hvordan man skal håndtere skadene av klimaendringer, spesielt å sårbare utviklingsland.",
    "«Krigsseileren» er Norges Oscar-kandidat": "– Jeg er helt ny på dette her, så min strategi er ganske enkel: vi drar inn, vinner dritten og så drar vi tilbake, sier skuespiller Kristoffer Joner med et glimt i øyet når NRK møter han og gjengen bak filmen.\n\nKlokken 12 mandag annonserte den norske Oscar-komiteen at «Krigsseileren» er Norges Oscar-kandidat. Filmen tar over stafettpinnen fra «Verdens verste menneske», som ble nominert til to Oscar-priser i fjor.\n\nNå gjenstår det å se om det norske bidraget klarer å hente hjem en Oscar-statuett i 2023.\n\nDen norske komiteen sier at «Krigsseileren» tar for seg et historisk brennbart tema i en film som føles ubehagelig dagsaktuell.\n\n– Krigsseileren er både brutal og nyansert i sin skildring av en gruppe mennesker som historien forsøker å glemme.\n\n«Krigsseileren»\n\nKrigsseileren forteller historien om de over 30.000 norske krigsseilerne og deres familiers skjebne under og etter andre verdenskrig.\n\nDet er estimert at omkring 3700 norske krigsseilere mistet livet og 473 skip gikk tapt under krigen.\n\n– Filmen er laget for å hedre de mer enn 30.000 norske krigsseilerne og deres familier. Vi håper at filmen kan gi de en oppreisning som de dessverre aldri fikk mens de levde, og i det offentlige Norge.\n\nFilmen er den siste i rekken av norske krigsfilmer.\n\nDe siste ti årene er det blitt laget åtte krigsfilmer, mens fire til er på vei.\n\nNRK har gjennomgått Norsk filminstitutt-tildelingene de siste ti årene, og det er nettopp krigsfilmer som dominerer på pengetoppen.\n\nNFI har brukt mye penger på krigsfilmer. Faktisk har de gitt 201 713 342 kroner i forhånds- og etterhåndstilskudd til krigsfilmer i perioden mellom 2016 og 2021, ifølge egne tall.\n\nNoe som utgjør 11 prosent av det totale NFI-budsjettet.\n\nDette får flere filmskapere til å reagere.\n\n– Jeg er ikke imot filmer fra krigen, jeg synes det er spennende selv. Men det blir kanskje litt for mange, sier Ulrik Imtiaz Rolfsen. Han står bak filmer som «Izzat» og «Den siste revejakta».\n\n– Det har blitt veldig mange og man klarer ikke slutte å tenke på at siden krigsfilmene er så dyre, så kan det hende det går på bekostning av andre filmer.\n\nKrigsseileren forteller historien om de over 30.000 norske krigsseilerne og deres familiers skjebne under og etter andre verdenskrig. Foto: Roxanna Reiss / MerFilm\n\nOgså filmskaper Mariken Halle synes det er synd at de store pengesummene går til filmer som ligner hverandre.\n\n– Det er ikke et problem at det kommer mange krigsfilmer, men det er et problem at så mye av pengene går til krigsfilmene.\n\nNFI forsvarer at krigsfilmer og historiske dramaer får mye i pengestøtte fordi publikum ønsker det.\n\n– Alle ønsker seg andre store publikumsvinnere enn krigsfilmene. Men det er de som viser seg å trekke det store publikummet, sier NFI-direktør Kjersti Mo.\n\nHva sier NFI-tallene? Ekspandér faktaboks De siste ti årene er det blitt laget åtte norske krigsfilmer, mens fire til er på vei.\n\nAv de 30 filmene som har fått mest i forhåndsstøtte siden 2016, er åtte krigsfilmer satt til andre verdenskrig.\n\nAv de 20 filmene som har fått mest fohåndsstøtte i siden 2016, er seks krigsfilmer.\n\nTotalt tildelt støtte for krigsfilmer med premiere mellom 2016 og 2021 er 201 713 341 kroner i forhånds- og etterhåndstilskudd.\n\nDet tilsvarer 11 prosent av det totale NFI-budsjettet.\n\nHvis vi inkluderer neste års krigsfilmer, regner NFI med at tallet stiger til 13 prosent.\n\nAlle norske krigsfilmer som har blitt laget de siste årene, er blant de 50 filmene som har fått mest støtte fra NFI.\n\nVidere kan du lese om de andre to norske filmene som knivet om å bli den norske Oscar-kandidaten:\n\n«Syk pike»\n\n– Man kjenner seg igjen litt, men man vil jo egentlig ikke, sier venninnene Nian Hassan og Paktaw Hajipour og ler.\n\n– Det er litt flaut.\n\nNRK møter de to venninnene utenfor Gimle kino i Oslo. De er to av over 27.000 som har sett filmen på kino siden premieren.\n\nFilmen tar for seg et grunnleggende spørsmål: hvor langt er du villig til å gå for å få oppmerksomhet?\n\nHvis du er som hovedrollen Signe, spilt av Kristine Kujath Thorp, er svaret veldig langt.\n\nI søken etter å bli sett og få sympati, selvmedisinerer Signe seg selv slik at hun blir veldig syk. På den måten får hun oppmerksomhet og sympati fra venner og fremmede.\n\nEt fenomen som ikke er helt ukjent for folk flest, mener psykolog Fanny Duckert.\n\n– Filmen avslører et veldig vanlig fenomen, men som kan være pinlig innrømme at man har. De fleste av oss har en dæsj av det, uansett hva vi later som.\n\nI filmen «Syk pike» selvmedisinerer rollefiguren Signe seg selv, for å bli sett. Foto: Ymer Media / Ymer Media\n\nIfølge Duckert har det alltid vært et behov for mennesker å bli sett og bekreftet. Men i dagens samfunn har det blitt lettere å bli det.\n\n– Før fikk man belønninger når man arbeidet hardt og utførte store ting. Da fikk man anerkjennelse av gruppen sin, men nå kan man få overfladisk bekreftelse.\n\nRegissøren bak filmen Kristoffer Borgli mener at status har blitt mer komplisert enn det pleide å være før.\n\n– Før var status mer forbeholdt klassisk suksess i karriere for eksempel, men nå handler status mer om å signalisere hvem du er som person, at man er et offer eller at man har en spesiell identitet, sier Borgli.\n\n«Alle hater Johan»\n\n«Alle hater Johan» fikk en tøff start på kino-karrieren sin. Som en av flere norske filmer skulle den ha premiere under pandemien, men ble utsatt på grunn av koronarestriksjoner.\n\nDa den skulle ha sin originale premiere var regelen i Norge enkel: maks 50 personer kunne sitte i en kinosal.\n\nDermed bestemte produsentene bak filmen seg for å utsette premieren. Da den først gjorde sin entre på norske kinoer, ble den fort en publikumsfavoritt.\n\nFilmen vant to priser under Amandaprisen 2022: beste original musikk og beste maske/sminke.\n\nI tillegg var filmen nominert i klassene beste kvinnelige birolle, beste filmmanus, beste foto og beste kostyme.\n\nI filmen møter vi Johan, spilt av Pål Sverre Hagen. Johan liker spesielt tre ting: dynamitt, hesten sin og nabojenta, som er hans store kjærlighet.\n\nVed et uhell klarer han å sprenge henne litt i stykker i ungdomstiden.\n\nNoe som gjør Johan til en lite populær karakter blant befolkningen i lokalbygda.",
    "Advarer Norge: – Sverige våknet ikke plutselig en dag med svenske tilstander": "NORSKE TILSTANDER: Knivstikking, skyting og vold på åpen gate har preget Oslo den siste tiden. Nå advarer Politiets fellesforbund.\n\nOPPTØYER: 26 politifolk ble skadet under opptøyer i flere svenske byer i påsken 2022. Opptøyene startet som protester mot den danske høyreekstreme Rasmus Paludan sin koroanbrenning Foto: Johan Nilsson/TT\n\nSkuddvekslinger på åpen gate, alvorlige knivangrep og drapsforsøk flere steder i byen. Oslo er inne i en voldsbølge.\n\nOver flere år har stadig flere unge begynt å bevæpne seg med kniv, samtidig har terskelen for å bruke kniven blitt lavere, skriver Aftenposten.\n\nDet bekymrer.\n\n– Det kan se ut som Norge befinner seg på første trinnene på voldsstigen som Sverige har klatret opp de siste tiårene.\n\nKNIVSTIKKING: To personer ble kritisk skadet etter knivstikking på Furuset i begynnelsen av måneden Foto: Martin Leigland / TV 2\n\nDet sier den svenske krimreporteren og forfatteren Joakim Palmkvist når han skal sammenligne Norge og hjemlandet.\n\nFlere mennesker er skutt og drept i Sverige i år enn noe år tidligere, melder NTB. Med tre måneder av året igjen er 48 personer drept som følge av skyting, mot 47 i forrige toppår, 2020.\n\nPalmkvist tror Norge har mye å lære av svenskenes feil.\n\n– Det må slås veldig hardt ned på. Raskt etterfulgt av mer uniformert politi i gatene for å hindre neste forbrytelse.\n\nIkke svenske tilstander, men...\n\nPolitiets fellesforbund tar advarselen på alvor. De mener volden nå er mer alvorlig enn tidligere.\n\n– Hvis man før sloss med nevene, sloss man nå kniv. Konsekvensene er mer alvorlige både for den som utøver volden og for offeret.\n\nLederen i politiets fellesforbund, Unn Alma Skatvold, mener å se en uheldig utvikling i respekten unge har for politiet. Hun forteller om fenomenet «flokking».\n\n– Unge omringer politiet når de skal ut å gjøre jobben sin og hindrer dem. Uavhengig av hva oppdraget til politiet er. De har som utgangspunkt at politiet gjør noe feil. Det merkes en hissigere gemytt mot politiet. Det er en utvikling som bekymrer.\n\nMALMÖ: Uroligheter i Malmø i påsken Foto: Johan Nilsson/TT\n\nSkatvold sier man må handle nå om man vil unngå «svenske tilstander».\n\n– Vi har ikke «svenske tilstander» i Norge. Men Sverige våknet ikke opp en dag og hadde fått «svenske tilstander» over natta. Det begynner i det små også får det utvikle seg over tid. Vi ønsker at vi skal ta tak i det før det kommer så langt.\n\nFlere unge bruker kniv\n\nStatistikken gir Skatvold rett. Fra 2015 til 2021 har antallet unge som bevæpner seg økt. I toppåret 2020 var det 203 anmeldelser av unge mellom 10 og 22 år, for bæring av kniv og andre våpen. I 2015 var det 116, ifølge statistikk fra Oslo kommune og Oslo politidistrikt.\n\nI fjor meldte politiet på Oslo øst at de opplevd flere alvorlige voldssaker der unge har brukt kniv og/eller skytevåpen.\n\nI rapporten presiseres det at økningen i antall anmeldelser antas å ha sammenheng med endret kontrollpraksis hos politiet.\n\nMen hva er det egentlig som gjør at de unge begynner å bære kniv?\n\nGhulam Abbas var beryktet kriminell og leder for B-gjengen som herjet i Oslo på begynnelsen av 2000-tallet. Nå er han ungdomsarbeider på Furuset.\n\nGJENGLEDEREN: Abbas mener flere unge er redde når de tyr til kniven. Foto: Marie Grensbraten Lorvik\n\nHan tror det er én grunn til at unge gutter begynner å gå med kniv.\n\n– Det handler om usikkerhet og redsler. De befinner seg i et miljø hvor det skjer mye. Knivepisodene er smittsomme når de oppstår. Da blir man redd. Man ønsker ikke å være et offer, man vil heller stå på andre siden med en kniv, forklarer den tidligere gjenglederen.\n\nOgså den svenske krimeksperten mener volden er smittsom.\n\n– Forskning fra blant annet Malmø forteller om noe som kalles «Near repeat shootings». Når en voldsforbrytelse inntreffer, øker faren for en ny forbrytelse. Ikke bare som hevn. Det generelle voldsnivået i samfunnet stiger kraftig, forklarer Palmkvist.\n\nPusekattpoliti\n\nDette er et mønster det er helt avhengig at politiet bryter opp om de skal få bukt med problemet, mener krimreporteren.\n\n– Enn så lenge har man stort sett kniv i de norske gjengmiljøene. I Sverige har man automatvåpen, advarer krimreporteren.\n\nAbbas mener det norske politiet er blitt for snille og må finne en bedre balanse.\n\n– De blir litt som pusekatter.\n\n– Jeg sier ikke at politiet skal være som på min tid. Det var for mye. Vi opplevde dem som rasistisk og det førte til at vi ble verre kriminelle. Men politiet operer nesten som barne- og ungdomsarbeidere, det er min jobb. Hvor er skillet?, spør ungdomsarbeideren.\n\nInnrømmer at politiet ikke har gjort nok\n\nSKYTING: Politisperring på Torshov i Oslo, etter at det ble avfyrt skudd tidlig i september Foto: Beate Oma Dahle / NTB\n\n– Når du ser at stadig flere unge i Oslo bevæpner seg med kniv, har politiet gjort nok?\n\n– Nei, vi har ikke vært nok til stede, sier lederen i Politiets fellesforbund.\n\nADVARER: Politiets fellesforbund advarer mot «svenske tilstander». Foto: Truls Aagedal / TV 2\n\n– Politireformen har ført til en viktig sentralisering for å bygge opp større og tyngre fagmiljøer. Men vi har vært for lite til stedet ute i gatene blant ungdommen. Det er vi i ferd med å endre nå med egne forebyggende enheter i Oslo, men der har vi en vei å gå enda,\n\nHun mener dedikerte forebyggende patruljer er avgjørende for å skape tillit i nærmiljøene.\n\n– Det er alfa omega for å lykkes og ikke miste kontrollen, sier Skatvold.\n\nProgrammet Norske tilstander får du på TV 2 Nyhetskanalen hver torsdag kl. 17.30 og på TV 2 play når som helst.",
    "Norges ansvar for klimakrisene": "Flombildene fra Pakistan var dramatiske og skremmende. Menneskeliv, husdyr og infrastruktur har gått tapt. Skadene vil komme på minst ti milliarder dollar, ifølge Pakistans regjering. Den slår fast at de verken kan eller vil ta kostnaden alene. Regningen vil bli lagt på bordet på klimatoppmøtet i Egypt i desember.\n\nEffektene av klimaendringene er globale. Utslippene vi skaper i Norge bidrar til flom i Pakistan, historisk omfattende tørke i Somalia, og hetebølger i Kina, Europa og USA. Derfor må Norge ta sin del av regninga, blant annet ved å bidra med friske nødhjelpsmidler til Pakistan nå. Men Norge kan ikke bare betale seg ut av krisa. Vi må ta den nødvendige konsekvensen gjennom klimakutt hjemme.\n\nAlle utslipp må kuttes raskere og mer omfattende enn vi har gjort fram til i dag. Verden har satt temperaturstigning til 1,5 grad som smerteterskel for klimaendringene. Dette målet vil likevel innebære at vi vil oppleve større klimakriser enn vi har sett denne sommeren. Utslipp i Norge tilsvarer 9 tonn per person, eller 11 tonn hvis vi tar med utslipp fra hele forbruket vårt. Til sammenlikning er Pakistans utslipp 0,9 tonn per person.\n\nNorges klimautslipp er langt over hva naturen tåler. Vårt bidrag til klimaeffektene er enda større gjennom eksport av olje og gass. For Norge vil det bli krevende nok å først skal halvere våre utslipp innen 2030, og så raskt gå mot null. Men som vi ser av flommen i Pakistan, vil prisen for vår egen omstilling være en liten del av regningen. Kostandene vi må betale for effekten av klimaendringene er uendelig mye høyere. Og den øker for hver tidels grad oppvarming vi tillater oss.\n\nFlere rike land har oppnådd sin rikdom på bekostning av andre land som nå sliter med konsekvensene. Flommen i Pakistan i høst minner oss på at det haster å jevne ut denne uretten. Vår klimafinansiering til fattigere land må handle om tre ting. Penger til omstilling i landene for å hindre videre eskalering av klimaendringene, penger til klimatilpasning som skred- og flomsikring for å stå tryggere mot klimaendringene vi vet vil komme, og penger til å dekke tap og skade av klimaendringene som dessverre allerede har inntruffet.\n\nJo senere vi starter, jo mer penger må vi bruke på skadene, som igjen betyr at omstilling skyves enda lenger ned på prioriteringslista. Når vi venter med å gjøre opp for vårt eget historiske ansvar, setter vi oss selv inn i en ond spiral som blir vanskelig å komme oss ut av.\n\nVerken Pakistan eller andre fattige land vil la oss slippe unna prisen for klimakrisene. Under FNs klimatoppmøte i november får tap og skade større plass på dagsorden enn det pleier å ha.\n\nDette må Norges delegasjon utnytte, og jobbe frem vedtak som forplikter de rike oljeeksporterende landene. Omtrent samtidig skal vårt eget statsbudsjett vedtas, og stortingsflertallet får sjansen til å følge opp forpliktelsene og vise at de mener alvor. Vi forventer penger på bordet, konkrete klimatiltak, kraftige kutt og høyt tempo.",
    "– Har god tro på at vi skal se noe som ikke er sett før": "ÅSTED NORGE (TV 2): Drapet på pensjonisten Ronald Ramm i 1995 rystet Larvik. Krimforfatter og Åsted Norge-ekspert Jørn Lier Horst mener det er store muligheter for at det vil komme ny informasjon når TV 2-programmet nå skal se på saken.\n\nULØST DRAPSGÅTE: Krimforfatter og tidligere etterforsker Jørn Lier Horst har fulgt Ramm-saken tett gjennom over 26 år. Nå skal han på nytt gå gjennom saken sammen med Åsted Norge. Foto: Politiet\n\nDet er 8. desember 1995, og det nærmer seg jul i Larvik. Denne fredagen skal imidlertid bli en dramatisk dag. I huset sitt på Rødberg mellom Larvik sentrum og Stavern blir Ronald Ramm (71) funnet død.\n\nBUNDET: Ramms hender var bundet da han ble funnet i sitt eget hjem. Foto: Politiet\n\nPolitiet mener raskt at de står overfor et drap.\n\nVÅPEN: Politiet mener Ronald Ramm ble slått gjentatte ganger i hodet med denne rosesaksen. Foto: Politiet\n\nRamms hender er bundet, og under ham ligger en rosesaks. Pensjonisten har fått minst 18 slag mot hodet. I Ramms analåpning er det spor av sæd.\n\nOver 26 år senere er det fremdeles ikke kommet noen løsning i saken, og Ramm-saken står som en av få uløste drapsgåter i Norge.\n\nSe den første saken om drapsgåten i Åsted Norge på TV 2 Direkte mandag kl. 21.40 og på TV 2 PlayPlay\n\nHar innsyn i dokumentene\n\nKrimforfatter og tidligere etterforskningsleder Jørn Lier Horst er nå en del av Åsted Norges ekspertpanel. I høst skal han i tillegg jobbe med Ramm-saken sammen med journalist Martin Reinemo i Åsted Norge.\n\nSom første redaksjon noensinne har Åsted Norge fått innsyn i politiets etterforskningsdokumenter i saken. Dokumentene er på over 2800 sider.\n\n– Det er jo alltid lettere i et slags retroperspektiv å se hvor det er hull og mangler i en sak. Så jeg har god tro på at vi skal se noe som ikke er sett før, sier Horst.\n\nSkrev bok om drapet\n\nRamm-saken var den første Horst kom borti da han begynte i politiet i Larvik i 1995. Den ferske politibetjenten ble stående og holde vakt utenfor åstedet.\n\nFORFATTER: Jørn Lier Horsts første bok var basert på drapet på Ronald Ramm. Foto: Heiko Junge/NTB\n\n– Det åstedet ga et mektig inntrykk i 1995, da jeg var ung og fersk. Så sånn sett har saken fulgt meg helt siden da, sier Horst.\n\nHorst var imidlertid ikke en del av selve etterforskningen i startfasen, men i 2007 ble han satt til å lede en ny etterforskningsrunde. Dette skjedde etter at han hadde gitt ut sin første bok, «Nøkkelvitnet», som er basert på nettopp Ramm-saken.\n\nI 2013 ga Horst seg i politiet.\n\n– Det har kommet mye nytt også etter at jeg sluttet i politiet. Fordi at teknologien har jo gått videre. I 2017 ble også saken tatt opp en ny runde, på bakgrunn av ny teknologi og en ny DNA profil, sier han.\n\nOgså da Åsted Norge sist omtalte drapet kom det inn tips.\n\nHåper på flere tips\n\nAt saken nå får ny oppmerksomhet, tror Horst kan føre med seg nye tips. Den tidligere etterforskeren mener det kan være flere personer som sitter på interessant informasjon, men som aldri har gitt denne videre til politiet.\n\n– Tida som går jobber ikke nødvendigvis imot etterforskningen. Mennesker forandrer seg, og mennesker som visste noe da og valgte å tie den gang er kanskje i en annen situasjon nå. Det er min er erfaring når man tar opp en gammel sak, sier Horst.\n\nKrimforfatteren har vært ekspert i Åsted Norge siden i fjor høst. Han syns det er interessant å få prøve seg som etterforsker igjen, i regi av programmet:\n\n– Da er jeg jo litt mer tilbake på hjemmebane. I en rolle som jeg trivdes veldig godt med og som strengt tatt er det jeg kan, sier Horst.\n\nFant katten drept i kjelleren\n\nÅSTEDET: I dette huset bodde Ronald Ramm. Det var også her han ble funnet drept. Foto: Politiet\n\nDesemberdagen i 1995 er det ikke bare funnet av Ramm som gjøres i huset på Rødberg. I kjelleren finner politiet pensjonistens katt.\n\nDen ligger i bunnen av kjellertrappen – drept, med buken skåret opp.\n\nHorst mener Ramm-saken skiller seg ut blant de uløste drapssakene i Norge.\n\n– Det er mange saker der politiet mener å vite hvem gjerningsmannen er, det finnes bare ikke bevis nok til en tiltale. Slik er det ikke i Ramm-saken. Den er åpen i flere retninger. Det setter den i en særstilling, sier han.\n\n– Det er lag på lag med mystiske hendelser og spesielle personer, og merkelige omstendigheter. Det er sjeldent, egentlig, at det dukker opp så mange muligheter, så mange personer som faktisk kan ha et ønske om eller motiv for å ta livet av drapsofferet.\n\nHar du tips i saken? Ta kontakt med Åsted Norge på astednorge@tv2.no, eller på 22 38 98 98 underveis i sendingen.",
    "Ett år er gått siden Norge offisielt åpnet – hva har skjedd?": "Ett år er gått siden Norge offisielt åpnet – hva har skjedd?\n\nNorge var i festrus: Abid Raja danset med folket og Petter Stordalen hadde «tidenes gruppeklem». Året som har gått har gitt rekordhøye tall på dødsfall og innleggelser.\n\nDet var god stemning på trikken ved Olaf Ryes plass sent gjenåpningskveld i september 2021. – Det har vært noe mer hektisk enn normalt, men ikke mer enn det er nyttårsaften eller 17. mai., sa politiinspektør Egil Brekke til Aftenposten da.\n\n25. sep. 2022 14:48 Sist oppdatert i går 15:49\n\nPlanen var at 25. september 2021 skulle bli en merkedag. 562 dager tidligere hadde den daværende regjeringen med statsminister Erna Solberg i spissen, innført de strengeste tiltakene i fredstid.\n\nNå skulle nesten alle nasjonale smitteverntiltak i Norge fjernes:",
    "Langtidseffektene av Ukraina-krigen er dramatiske. Også for Norge.": "Langtidseffektene av Ukraina-krigen er dramatiske. Også for Norge.\n\nCecilie Hellestveit Konflikt- og folkerettsforsker. Forfatter av boken «Dårlig nytt fra Østfronten».\n\n23. september 2022\n\nNorges plassering og politiske tilknytning gir oss noen store dilemmaer – både i vårt forhold til Russland og vårt forhold til EU, skriver Cecilie Hellestveit. Bildet er fra Grense Jakobselv i Finnmark.\n\nPutins krig mot Ukraina har brakt etterkrigstiden i Europa til endes.\n\nDebatt\n\nDette er et debattinnlegg. Meninger i teksten står for skribentens regning.\n\nVladimir Putins krig mot Ukraina går ikke etter planen. Ukrainernes motoffensiv har vært en genistrek med full uttelling på alle fronter – militært, politisk og diplomatisk. Det er et svært kjærkomment lyspunkt i et ellers mørkt bilde. For Russlands aggresjonskrig mot Ukraina bringer stort sett dårlige nyheter. Krigen er en monumental hendelse som kommer til å endre Europa til det ugjenkjennelige. Langtidseffektene er dramatiske, også for Norge.\n\nKrigen bringer Europa inn i en ny æra. De mange institusjonene Europa har bygget for å hindre retur av landkrig i Europa, har vist seg maktesløse i møte med et aggressivt og revisjonistisk Russland.\n\nEndrer kartet\n\nPutins krig har også vist at hverken risiko for atomvåpenbruk eller risiko for eskalering til verdenskrig har vært tilstrekkelig for å avskrekke krig i Europa. Den brutale måten Putin har ført sin krig på, har også endret forsvarsbehovene i Europa. Kombinasjonen av disse faktorene gjør at Ukraina-krigen har brakt etterkrigstiden i Europa til endes.\n\nKonvensjonell opprustning gjenstår for å holde Russland tilbake i Europa. Krigen endrer derfor det europeiske kartet.\n\nI 2021 krevde Putin bufferstater mellom Russland og Nato i Europa – stater uten Nato-medlemskap som Sverige og Finland samt Nato-stater uten Nato-våpen og styrker. Effekten av Putins krig er at alle bufferstatene er borte. Finland og Sverige er på vei inn i Nato.\n\nDen intensive ammunisjonsbruken i Ukraina har tømt nye Nato-land for gammelt sovjetisk rask\n\nDen intensive ammunisjonsbruken i Ukraina har tømt nye Nato-land som Polen og Baltikum for gammelt sovjetisk rask. Disse landene fylles nå opp med vestlige våpen og Nato-tropper, som økes fra 40.000 til 300.000. Russland og Nato har snart en direkte grense fra Arktis til Belarus.\n\nI skyggen av krigen i Ukraina etableres en ny frontlinje gjennom Europa for å demme opp mot (fremtidig) russisk aggresjon.\n\nSikrer seg territorium\n\nKrigen foregår også i en tid med store globale endringer. Rivaliseringen mellom USA og Kina drar seg til, en viktig forklaring på at mellomstore makter de siste årene har tatt seg militært til rette i sine nærområder (Tyrkia i Syria og Irak, Saudi-Arabia i Jemen, Egypt i Libya og så videre).\n\nDette er en virkemiddelbruk som Putin gjennom krigen mot Ukraina har brakt til Europa for å «sikre seg» territorium i Russlands nærområder.\n\nVår støtte til kampen i Ukraina skal nettopp sørge for at det ikke etableres en presedens for at Russland i den nye æraen kan forsyne seg av sine naboland.\n\nNorge er ett av ganske få land i Europa med landegrense til Russland. Følgelig er vi blant de land med sterkest egeninteresse i at Russland ikke får etablere en slik presedens.\n\nRivaliseringen mellom USA og Kina gjør også at amerikanerne blir stadig mer opptatt av Asia. Etter hvert som Europa ruster opp for å avskrekke et mer offensivt Russland, ligger det i kortene at det er europeiske stater som skal overta mer av ansvaret for å holde tilbake et revisjonistisk Russland i Europa.\n\nKampen om havene tiltar\n\nMed Sverige og Finland i Nato er det i stor grad EU som vil bli Nato i Europa, et EU som er i ferd med å bli en geopolitisk union.\n\nOgså Ukraina har startet en «lynprosess» for medlemskap i EU. I andre enden vil Norge være det eneste landet i Europa med felles grense med Russland som ikke er medlem av EU.\n\nVår felles landegrense med Russland er på 194 km. Til sjøs forvalter Norge derimot store havområder. Her har vi en lang felles grense med Russland gjennom internasjonale avtaler, altså folkerett. Vår politiske tilknytning og vår geografi setter derfor Norge i en annen situasjon enn andre europeiske land. Norge blir i større grad buffer.\n\nOg her skal vi være oppmerksomme på to andre effekter av Ukraina-krigen. Kampen om havene tiltar, og militær opprustning foregår i stor grad til sjøs.\n\nUansett utgang vil krigen i Ukraina gjøre at Norge møter et annet Russland i våre egne farvann i nord\n\nRivaliseringen mellom Kina og USA gjør at den strategiske verdien for Russland med å ha kontroll over Svartehavet øker. Alle vestlige vannveier i Vest-Russland fører ut i den isfrie havnen i Svartehavet.\n\nAzov-havet er også utseilingspunkt for Kaspia-havet, som Putin de siste årene har fått bedre kontroll over gjennom å ekskludere både USA og Kina. Den bakenforliggende driveren er Kinas tiltagende grep i Asia, og store infrastrukturplaner for hele den europeisk-asiatiske «verdensøya».\n\nRusslands behov for å sikre seg kontroll over Svartehavet handler også om Kina.\n\nSkulle Russland vinne kampen om Svartehavet gjennom krigen mot Ukraina, vil trolig Russland bli mer fremoverlent også i våre farvann i nord.\n\nSkulle Russland tape kampen om Svartehavet, vil Russlands maritime militære kapasiteter bli konsentrert i nord, i Norges nærområder. Uansett utgang vil krigen i Ukraina gjøre at vi møter et annet Russland i våre egne farvann i nord.\n\nHvor sterke sanksjoner?\n\nDen andre effekten av krigen handler om sanksjonsregimet mot Russland. Sanksjonene er ikke multilaterale (bindende pålegg til alle stater fra FNs sikkerhetsråd). Dermed er sanksjonene hver stats egen politikk.\n\nNår Norge innfører sanksjoner mot Russland, foregår det i relasjonen mellom Norge og Russland. Norge «straffer» Russland ved å gå fra praksis eller avtaler med Russland, og Russland kan svare med mottiltak.\n\nDersom Norge tar sterkt i, kan Russland svare med å gå fra avtaler med Norge som regulerer vårt forhold, for eksempel til sjøs, som delelinjeavtalen i Barentshavet.\n\nVi trenger en diskusjon om hvilket forhold vi nå skal ha til vår nye geopolitiske nabo, Den europeiske union\n\nEn av forklaringene på at sanksjonsregimet ikke er så sterkt som vi skulle ønske, ligger her – hvert land kalibrerer sanksjoner mot Russland med hensyn til hvordan de eksponerer eller skader egne interesser. Slik er det også for oss.\n\nNorges plassering og politiske tilknytning gir oss derfor noen store dilemmaer – både i vårt forhold til Russland og vårt forhold til EU.\n\nUkraina-krigen endrer vårt naboskap med Russland. Samtidig gjør utviklingen at de sikkerhetspolitiske omkostningene for Norge ved å stå utenfor EU eller ved å gå inn, endrer seg dramatisk.\n\nI den nye verden med hardere fronter mellom de store som omgir Norge, trenger vi derfor en diskusjon om hvilket forhold vi nå skal ha til vår nye geopolitiske nabo, EU.\n\nCecilie Hellestveit har skrevet boken «Dårlig nytt fra Østfronten - krigen som endrer alt», i salg fra fredag 23. september.",
    "Et dystert bilde av akademisk frihet i Norge": "Professor Glenn Diesen er utsatt for heksejakt. Noe annet kan man ikke kalle det. Og det er det «liberale» Morgenbladet som er anfører i jaktlaget. Aage Borchgrevink fikk plass til et 7 sider langt angrep på Russland-eksperten. Dette er tilsvaret til professor Diesen. Han spurte om vi kunne publisere det i steigan.no. Og naturligvis gjør vi det. Dette handler ikke bare om ytringsfriheten. Det handler om å forsvare den akademiske friheten, og om å stå opp imot den mørkeste epoken i norsk pressehistorie og akademisk historie siden Mccarthyismen på 1950-tallet. Ethvert anstendig menneske burde støtte professor Diesen i dette – uansett hva man ellers måtte mene.\n\nRed.\n\nEn professor blir anklaget for å bidra til krigspropaganda og brudd på folkeretten fordi han har snakket med utenlandsk media. Synes du dette høres ut som en gammel historie fra Sovjetunionen? Det er det ikke. Velkommen til Mccarthyisme på norsk, der meningsmotstandere skal sensureres og kanselleres.\n\nAv Glenn Diesen, professor ved Universitetet i Sørøst Norge.\n\nGlenn Diesen.\n\nJeg har blitt anklaget for å bidra til krigspropaganda. Det er en merkelig anklage, ettersom jeg har gjort det klart fra dag én at jeg er imot Russlands invasjon av Ukraina, og at jeg anser krigen som en menneskelig tragedie.\n\nMen kun deltagelse i russiske medier er nå nok til å bli stemplet som krigspropagandist. I forsøket på å kansellere den akademiske ytringsfriheten så smøres det ekstra tykt på: Min «krigspropaganda» innebærer at jeg også bryter folkeretten.\n\nJeg vil gjerne svare for meg når det gjelder min «krigspropaganda» og hvorfor jeg deltar i russiske medier.\n\nFaksimile av forsida på Morgenbladet\n\n«Krigspropaganda»\n\nGjennom de siste 18 årene har jeg advart mot den kyniske maktpolitikken mellom NATO og Russland, og faren for at dette ville skape store lidelser i Ukraina og en mulig atomkrig mellom NATO og Russland. Ironisk nok blir dette stemplet som «anti-ukrainsk» og «anti-vestlig». Den forferdelige invasjonen er Russlands feil og ansvar, men jeg har også kritisert NATOs bidrag til denne konflikten.\n\nVi kansellerte alle de pan-europeiske sikkerhetsavtalene som ble signert med Russland på 90-tallet og som forpliktet oss til å skape et nytt, inklusivt Europa uten delelinjer. Istedenfor for å oppheve delelinjene som avtalt, så flyttet vi dem østover ved å ekspandere NATO. Dette var begynnelsen på en ny kald krig om hvor Europas nye delelinjer skulle trekkes, som ikke har noe å gjøre med demokrati.\n\nResultatet ble at NATO lovte Ukraina medlemskap i 2008, selv om det bare var en liten minoritet av ukrainere som ønsket dette. Vår støtte til regimeskiftet i Kiev i 2014, som ikke hadde støtte blant majoriteten av befolkningen, destabiliserte det dypt splittede landet. Vår støtte til en «anti-terroroperasjon» mot øst-ukrainerne som motsatte seg regimeskiftet bidro videre til en borgerkrig. Den amerikanske saboteringen av Minsk-fredsavtalen fra 2015 kansellerte den eneste diplomatiske løsningen på konflikten. Amerikansk press for at Zelensky skulle gi opp sine valgløfter og sitt fredsmandat i 2019 var et angrep på Ukrainas demokrati og muligheten for en slutt på konflikten. For å styrke sin egen politisk innflytelse i Ukraina, støttet Amerikanerne nedstenging av alle uavhengige medier, bannlysing av opposisjonspartiene og arrestasjonen av opposisjonslederen. Dette unnskylder ikke Russlands invasjon, men det tilsier at USA og NATO har andre motivasjoner enn kun å støtte Ukrainas frihet og demokrati.\n\nTenkesmien RAND, kjent for sin nære tilknytning til amerikanske sikkerhetstjenester, publiserte i 2019 en rapport der de anbefalte å sende mer våpen til Ukraina ettersom det vil presse Russland til å involvere seg mer i regionen og dermed gi USA muligheten til å skape et nytt Afghanistan for russerne. Ifølge ukrainske og amerikanske medier, dro Boris Johnson til Kiev og overtalte Zelensky til å trekke seg fra forhandlingene med Russland i april, siden Vesten ikke var klar for at krigen skulle ta slutt. Johnson har siden argumentert at Vesten ikke må akseptere en «dårlig fred». Vestlige politikere og medier argumenterte at vi må seire over Russland siden Putin ikke kan forhandles med, og at krigen ikke hadde noe å gjøre med NATO. Men, som den amerikanske publikasjonen Foreign Affairs bekreftet i september, så var Moskva forberedt på å trekke seg tilbake til linjen før 24. februar om Kiev lovte å ikke søke NATO-medlemskap. Hvorfor blir denne informasjonen utelatt i våre medier, og de som tar opp dette forsøkt kansellert?\n\nAkademikere som diskuterer bakgrunnen til krigen blir stemplet som «propagandister», og å argumentere for diplomati blir fordømt og kriminalisert som en støtte til Russland og et svik mot Ukraina. Det er skummelt at vi beveger vi oss vekk fra debatt og mot sensur og kansellering ved å hevde at forsøk på å forklare russisk politikk er det samme som å legitimere krig. Men å forstå er ikke å forsvare.\n\nOppslag i Morgenbladet\n\nUtenlandske medier\n\nMitt første møte med norske medier etter 20 år i utlandet var gjennom å skrive kronikker i Aftenposten i 2019/2020, og jeg skrev deretter flere kronikker i andre norske aviser. Men etter hver kronikk ble jeg aldri møtt med motargumenter, kun artikler med personangrep der det ble hevdet at mine forsøk på å forklare politikken til Russland var propaganda, og mediene som ga meg plass fikk sine pass påskrevet.\n\nI et intervju med NRK i juni i år, nevnte jeg at Ukraina-krigen i stor grad handler om kontroll over Svartehavet. Dagbladet fikk NRK til å «legge seg flat» for å ha intervjuet meg og tillate meg å spre det de kalte propaganda. Et par uker senere sa NATOs visegeneralsekretær at krigen i Ukraina i hovedsak handler om kontroll over Svartehavet.\n\nYtringsfriheten i norske medier blir begrenset, og impulsen virker alltid å være å gå etter mannen istedenfor ballen. Jeg deltar derfor nå nesten bare i utenlandske medier, men nå skal altså dette også sensureres. Universitetet jeg jobber for blir stadig forsøkt satt i skammekroken med anklager om at min stilling som professor gir meg mulighet til å spre propaganda i utenlandske medier. Det blir ikke nevnt i svertekampanjen at jeg deltar mer i arabiske, indiske og kinesiske medier enn i russiske, og på denne måten blir leserne manipulert til å tro at jeg «jobber» for russiske medier.\n\nJeg vil påpeke at faktisk propaganda innebærer ofte å skape illusjonen av åpen debatt. Spekteret for akseptable meninger blir sterkt begrenset, mens en livlig debatt innenfor dette spekteret blir tillatt. Dette er en perfekt beskrivelse av den norske Russland-debatten.",
    "Norge har bosatt rekordmange flyktninger i 2022, ifølge arbeidsminister Marte Mjøs Persen og IMDi": "Bosettingen av norske flyktninger i Norge går i rekordfart. Det viser statistikk fra IMDi.\n\n– Det går veldig bra med bosettingen i Norge. Regjeringens politikk er at vi ønsker en spredt bosetting basert på frivillighet fra kommunene, sier arbeids- og integreringsminister Marte Mjøs Persen (Ap) til NRK.\n\nAnkomsten av flyktninger har naturlig nok gått kraftig opp etter Russlands invasjon av Ukraina. Men også bosettingen av flyktningene går i rekordfart.\n\nIfølge tall fra IMDi, er det mer enn 25 000 flyktninger som de siste seks månedene enten har blitt bosatt eller fått avtale om bosetting i norske kommuner.\n\nDet er flere enn de siste fire årene til sammen, sier assisterende direktør i IMDi Halwan Ibrahim.\n\nUDI har den siste måneden måtte justere opp forventningene om hvor mange flyktninger som kan ankomme Norge fra Ukraina i år.\n\nOg trykket i kommunene har aldri vært større.\n\nArbeids- og inkluderingsminister Marte Mjøs Persen (Ap) og ukrainske Ludmyla Klymenko (72) på norskkurs for eldre i Tromsø tidligere denne uken. Foto: Tove Jensen / NRK\n\n– Historisk\n\n– Ventetiden er kortere sammenlignet med tidligere år. Gjennomsnittlig tar det 1,4 måneder fra personer får innvilget beskyttelse og til de har flyttet til sin kommune, sier Ibrahim.\n\n– Det har aldri gått så raskt som det går nå. Det er både en positiv vilje hos kommunene til å ta imot, og et engasjement der ute som vi setter stor pris på.\n\n– I tillegg har vi også gjort nødvendige grep for å kutte ned på ventetiden både fra IMDi og UDI sin side, sier Ibrahim.\n\nAnslaget om 35 000 bosatte flyktninger i år kan imidlertid endre seg, sier Ibrahim.\n\nTidligere denne uken annonserte Russlands president Vladimir Putin at landet trapper opp krigen mot Ukraina. Det har ført til kraftige reaksjoner fra vestlige ledere. Det har også blitt rapportert om at flere russere som frykter å bli sendt i strid nå rømmer landet.\n\nAssisterende direktør i IMDi, Halwan Ibrahim. Foto: IMDI\n\n– Lettere å integrere ukrainere\n\nNordreisa kommune i Troms og Finnmark er blant de mange som har tatt imot og bosatt flyktninger, både fra Ukraina og andre land.\n\nOrdføreren i kommunen, Hilde Anita Nyvoll (Ap), sier engasjementet i kommunen er stort, og at det går særlig bra med integreringen av ukrainerne.\n\n– Mange er godt utdannede. Vi ser at det er lettere å integrere ukrainske flyktninger enn for eksempel kvoteflyktningene, sier Nyvoll.\n\nAnmodning til mottak av flyktninger på fylkesnivå: Ekspandér faktaboks Agder: 2245 Innlandet: 2790 Møre og Romsdal: 2835 Nordland: 2750 Oslo: 2000 Rogaland: 3605 Troms og Finnmark: 2835 Trøndelag: 3790 Vestfold og Telemark: 2045 Vestland: 4340 Viken: 5765 Sum: 35 000 Kilde: IMDi.no\n\nSå langt i år har kommunen bosatt 43 flyktninger, 26 av dem fra Ukraina. Ifølge Nyvoll er flere av disse allerede ute i ordinær jobb.\n\n– Det er fantastisk. Siden krigen brøt ut har folk her ønsket å stille opp, og frivilligheten har vært sterk. Røde Kors, Norsk Folkehjelp og flere andre foreninger har tatt imot flyktningene med åpne armer, sier hun.\n\n– Boligmangel kan bli en utfordring\n\nOgså KS berømmer kommunene, som har gjort «en fantastisk innsats», sier fagleder Nina Gran.\n\nFagleder i KS Nina Gran sier det har vært mange kreative løsninger for å håndtere den store bosettingen, og det store engasjementet i befolkningen har vært et viktig bidrag for å lykkes. Foto: KS\n\n– Det har vært gjort en stor dugnadsinnsats i kommunene i år. Samtidig har vi mottatt signaler som tyder på at det kan bli vanskelig å opprettholde samme tempoet i alle kommunene neste år om det blir nødvendig, sier hun.\n\nKS tror den største utfordringen dersom tilstrømningen ligger på samme nivå vil være boligmarkedet, som allerede er under press i mange kommuner.\n\n– I tillegg er det for mange kommuner allerede vanskelig å rekruttere nødvendig personell, sier Gran.\n\n– De fleste flyktningene er fornøyde\n\nLørdag vil Den ukrainske forening i Norge arrangere en marsj i Oslo og andre utvalgte steder i landet, opplyser mediekontakt Natalia Ravn-Christensen.\n\n– Det gjør vi for å takke, og det er hovedsakelig to ting vi takker for. Det ene er bistanden Norge har gitt i form av våpen og økonomiske midler. Men også hvordan flyktningene har blitt tatt imot.\n\nNatalia Ravn-Christensen, mediekontakt i Den ukrainske forening, forteller at de arrangerer marsjen som en takk. Foto: Privat\n\nHun forteller at de er i nær kontakt med flyktningene, og jevnlig arrangerer møter om hvordan man kan finne seg jobb, og hvordan skolesystemet i Norge fungerer, for å nevne noe.\n\n– Vi opplever at de som har blitt bosatt er veldig fornøyd, sier hun til NRK.\n\nSel om ikke Norge er det landet der det har vært størst trykk, opplever hun at de fleste som har blitt bosatt er veldig fornøyde.",
    "Drivex satser videre i Norge med eget salgsselskap": "Mens merket tidligere har vært representert gjennom et salgsselskap, ønsker den svenske fabrikken å kutte ut et mellomledd, og selv ha direktekontakten med det norske markedet.\n\nBredt utvalg av ploger, skjær og skuffer\n\nDet forteller Per Emil Nilsson til Veier24. Han er ansatt som salgssjef i Drivex Norge. Produktene kjenner han godt etter å ha jobbet med dem i en årrekke.\n\n– Drivex sine produkter er tilpasset som redskaper for hjullastere og traktorer, og spenner over et stort spekter. Alt fra vikeploger, diagonalploger og skjær i ulike versjoner, via skuffer til alle formål, og til spesialprodukter som asfaltskjærere, høvelskjær og grusstrengspredere.\n\n– Men det er hard konkurranse i dette markedet, noe som har vært merkbart økende de siste årene. Da er det viktig å selge på kvalitet.\n\nNy landeveisplog\n\nPer Emil Nilsson forteller at det norske salgsselskapet i første omgang skal ha to selgere, som skal dele markedet nord og sør for Trondheim. Men legger til at de nok vil øke bemanningen gradvis etter hvert.\n\nNyhet for året er det han kaller en ny landeveisplog: – Den har fått en angrepsvinkel på 20 prosent, som betyr at den kaster snøen bedre og gjør bedre rent der det er høye brøytekanter. Dessuten skal den ta bedre når underlaget er hardt, forteller han.",
    "636.000 så Haaland og Norge tape for Slovenia": "Det er Kampanje som har innhentet tallene.\n\nErling Braut Haaland scoret for Norge, men måtte se Slovenia snu kampen i andre halvdel av annen omgang. Dermed gikk det norske laget poengløse av banen.\n\nUnder nasjonsliga-oppgjøret hadde TV 2 en seerandel på 55,2 prosent.\n\nTirsdag venter Serbia i en avgjørende kamp på Ullevaal for Ståle Solbakkens menn. Der må Norge ha poeng for å vinne sin gruppe i nasjonsligaen. Også det oppgjøret sendes på TV 2.\n\n(©NTB)",
    "Serbia-kjempe i storform før Norge-møte – Sverige risikerer nedrykk": "Serbia-kjempe i storform før Norge-møte – Sverige risikerer nedrykk\n\n(Serbia – Sverige 4–1) Aleksandar Mitrovic og Serbia er i fryktinngytende form før gruppefinalen mot Norge på Ullevaal tirsdag.\n\nHAT TRICK: Giganten Aleksandar Mitrovic er i scoringsform.\n\n24. sep. 2022 22:41 Sist oppdatert i går 23:43\n\nAftenposten samarbeider med VG-sporten. Derfor får du som Aftenposten-leser også artikler og tjenester som er laget av VG.\n\nMens nordmenn dempet skuffelsen etter Slovenia-tapet med en bytur eller lørdagspizza, brukte serberne kvelden til å ydmyke Sverige.\n\nEtter tapet ligger Sverige sist i gruppen før gruppespillets siste kamp mot Slovenia. Vinner ikke svenskene den rykker de ned til nivå C i Nations League.\n\n– Vi kan bare skylde på oss selv. Vi må løse kampen på tirsdag, men da kreves det en bedre prestasjon enn i dag, sier Sverige-spiller Emil Forsberg.\n\n«Svensk mareritt» skriver Aftonbladet etter stortapet.\n\n– Det er pinlig. Det gjør vondt at jeg må kommentere dette, sa den tidligere storspilleren Fredrik Ljungberg hos svenske Viaplay.\n\n– Dette var elendig, for å være ærlig. Vi reiser hjem fra Beograd med en tom følelse, supplerer Bojan Djordic, ekspert hos samme kanal.\n\nSerbias spisskjempe Aleksandar Mitrovic tok nærmest egenhendig på seg oppgaven med å knuse svenskene. 28-åringen, som er 1.89 meter på strømpelesten og over 90 kilo tung, scoret hat trick på 50 minutter.\n\nDet var riktignok Sverige og Viktor Claesson som tok ledelsen i kampen etter 15 minutter, men allerede tre minutter senere svarte Mitrovic. Hans to første mål kom i luftrommet, hvor spissen har sin aller største styrke, før han fullførte hat tricket med en sikker avslutning i lengste hjørne alene mot keeper.\n\nSerbias siste sto Sasa Lukic for. Fra hjørnet av 16-meteren curlet han ballen elegant i krysset. Kveldens peneste scoring.\n\nMitrovic-skade og stjerneforfall\n\nDrøye 18 minutter før slutt var det imidlertid slutt for Mitrovic, som haltet av banen etter å ha blitt stemplet i akillesen. På benken satt han med en ispose over det skadde området.\n\n– Det var smertefullt. Jeg må høre med det medisinske apparatet, men jeg tror jeg vil være klar til Norge-kampen, sier Mitrovic i et intervju med serbisk TV.\n\nMitrovic har nest flest mål i Premier League denne sesongen sammen med Harry Kane (6), bare slått av Erling Braut Haaland (11).\n\nSerbias Sergej Milinkovic-Savic fikk gult kort etter en stempling på Sveriges Kristoffer Olsson og må stå over tirsdagens kamp. Midtbaneeleganten vekker vonde minner i Norge, da det var han som knuste EM-drømmen i 2020 med et avgjørende mål i gruppespillsfinalen. Denne gangen slipper ikke det norske mannskapet å ta hensyn til Lazio-spilleren.\n\nNå skal lagene igjen møtes i en viktig landskamp, hvor Norge leder gruppen før det hele skal avgjøres.\n\nMed norsk seier eller uavgjort på tirsdag vinner Norge gruppen og sikrer playoff til EM 2023. Vinner Serbia kampen, er det de som får en ekstra mulighet til EM-spill. Vinneren rykker også opp til nivå A i Nations League.",
    "Flere ukrainske flyktninger har blitt utsatt for vold i Norge": "Etter Russlands invasjon av Ukraina i februar har over 27.000 ukrainske statsborgere søkt om asyl i Norge. Enkelte av dem har blitt volds- eller overgrepsofre etter ankomst til landet som skulle gi dem beskyttelse.\n\nPå Krisesenteret i Moss har de tatt imot tre ukrainske flyktninger så langt i år. Samtlige har vært ofre for vold i nære relasjoner, forteller den lokale krisesenterlederen, Arna Beate Hansen.\n\nAv hensyn til personvernet vil hun ikke gå noe nærmere inn på om de har noen relasjon til hverandre eller om det dreier seg om tre ulike saker.\n\nInger-Lise W. Larsen, daglig leder ved Krisesenteret i Oslo. (Mimsy Møller)\n\nPå Krisesenteret i Oslo har de hatt 18 ukrainske flyktninger innom siden Russlands invasjon. Av disse var det sju kvinnelige beboere med seks barn.\n\n– I hovedsak dreier det seg om kvinner og barn som har kommet til Norge alene, med kjærester med annen landbakgrunn, forteller daglig leder Inger-Lise W. Larsen.\n\nVet ikke hvor mange det er snakk om tross millionbevilgning\n\nI våres gikk Ane Fossum, leder for Krisesentersekretariatet, ut i media og sa at det var behov for å styrke landets krisesentre med 50 millioner kroner. Dette for å sikre et trygt tilbud til voldsutsatte kvinner, menn og barn som følge av Ukraina-krigen. Senere kom det en ekstrabevilgning fra regjeringen på 16,3 millioner kroner. Den ble fordelt til halvparten av landets 44 krisesentre, som lå nær asylmottak eller i områder der det var ventet bosetting av mange flyktninger fra Ukraina.\n\n– Regjeringen ønsker å ta imot flyktningene fra Ukraina på best mulig måte, sa barne- og familieminister Kjersti Toppe (Sp) da ekstrabevilgningen ble kjent i mai.\n\nMidlene ble gitt av Barne-, ungdoms- og familiedirektoratet (Bufdir), men de har ingen oversikt over hvor mange ukrainske flyktninger som har endt opp på et krisesenter i Norge – og dermed i hvilken grad disse pengene har kommet til nytte.\n\nHeller ikke Krisesentersekretariatet, som er en paraplyorganisasjon for landets krisesentre, har noen oversikt over hvor mange det er snakk om.\n\nBegge disse instansene antar dog at det dreier seg om et fåtall.\n\n– Vårt inntrykk er at det har vært liten pågang av Ukraina-flyktninger til krisesentrene. Det er likevel for tidlig å si noe om dette vil fortsette, eller om det vil bli en økning, sier Tove Bruusgaard, avdelingsdirektør i Bufdir.\n\n---\n\nKrisesenter\n\nEt krisesenter er et tilbud til ofre for vold eller overgrep fra en partner, familie eller andre de har et nært forhold til.\n\nI Norge finnes det 44 krisesentre spredt utover landet.\n\nSentrene tilbyr beskyttelse, sikkerhet, råd og veiledning til kvinner, menn og barn.\n\nDet er gratis å få hjelp og bo på et krisesenter.\n\nI fjor hadde landets krisesentre 1.795 voksne og 1.442 mindreårige beboere.\n\nHer finner du en oversikt over landets krisesentre og deres kontaktinfo.\n\n---\n\n[ «Anne» kom seg ut av et voldelig forhold – nå tar hun livet tilbake ]\n\nDisse krisesentrene har hjulpet ukrainere\n\nFor å skaffe en oversikt selv har Dagsavisen vært i kontakt med samtlige 22 krisesentre som mottok penger av regjeringen som følge av krigen. Ikke alle sentrene har hatt vilje eller mulighet til å gi oss et nøyaktig tall på hvor mange ukrainske flyktninger som har oppsøkt dem. Gjennomgangen vår viser likevel at de fleste har hjulpet ukrainske flyktninger det siste halvåret.\n\nHer er oversikten:\n\nOslo Krisesenter: Har hatt sju ukrainske kvinner og seks barn boende hos seg. I tillegg har fem kvinner benyttet seg av senterets dagtilbud. Senteret har også registrert to menneskehandelsaker der ukrainske kvinner var involvert, men disse sakene stammer fra før Russland invaderte Ukraina.\n\nHar hatt sju ukrainske kvinner og seks barn boende hos seg. I tillegg har fem kvinner benyttet seg av senterets dagtilbud. Senteret har også registrert to menneskehandelsaker der ukrainske kvinner var involvert, men disse sakene stammer fra før Russland invaderte Ukraina. Gudbrandsdal Krisesenter: Har hjulpet seks personer fra Ukraina, både som beboere og mottakere av dagtilbud. To av dem var ikke flyktninger, men kunne ikke reise hjem til Ukraina på grunn av krigen.\n\nHar hjulpet seks personer fra Ukraina, både som beboere og mottakere av dagtilbud. To av dem var ikke flyktninger, men kunne ikke reise hjem til Ukraina på grunn av krigen. Krisesenteret i Mosseregionen: Har hjulpet tre ukrainske flyktninger som ble utsatt for vold i nære relasjoner.\n\nHar hjulpet tre ukrainske flyktninger som ble utsatt for vold i nære relasjoner. Drammen Krisesenter: Har hatt to ukrainske flyktninger boende hos seg.\n\nHar hatt to ukrainske flyktninger boende hos seg. Trondheim Krisesenter: Her har det vært mellom én og fem ukrainske flyktninger. Av hensyn til personvernet ønsker ikke senteret å gå ut med nøyaktig antall.\n\nHer har det vært mellom én og fem ukrainske flyktninger. Av hensyn til personvernet ønsker ikke senteret å gå ut med nøyaktig antall. Sørlandet Krisesenter: Her har det vært noen ukrainske statsborgere innom, men senteret ønsker ikke å kommentere nøyaktig antall.\n\nHer har det vært noen ukrainske statsborgere innom, men senteret ønsker ikke å kommentere nøyaktig antall. Krisesenteret i Molde og omegn: Har hatt noen få ukrainske flyktninger innom, men kan ikke tallfeste det helt konkret.\n\nHar hatt noen få ukrainske flyktninger innom, men kan ikke tallfeste det helt konkret. Sarpsborg Krisesenter: Her har ukrainske flyktninger benyttet seg av krisesenterets tjenestetilbud, men av hensyn til personvernet vil ikke senteret kommentere hvor mange det er snakk om eller hva slags hjelp de fikk. Det skal etter det Dagsavisen forstår dreie seg om et fåtall.\n\nHer har ukrainske flyktninger benyttet seg av krisesenterets tjenestetilbud, men av hensyn til personvernet vil ikke senteret kommentere hvor mange det er snakk om eller hva slags hjelp de fikk. Det skal etter det Dagsavisen forstår dreie seg om et fåtall. Krisesenter for Sunnmøre: Har hatt ukrainske flyktninger, både som beboere og mottakere av dagtilbud. Senteret ønsker ikke å si nøyaktig hvor mange som har fått hjelp, men det dreier seg om under fem personer.\n\nHar hatt ukrainske flyktninger, både som beboere og mottakere av dagtilbud. Senteret ønsker ikke å si nøyaktig hvor mange som har fått hjelp, men det dreier seg om under fem personer. Krisesenteret i Follo: Opplyser at de har hatt noen få ukrainske flyktninger innom.\n\nOpplyser at de har hatt noen få ukrainske flyktninger innom. Krisesenteret i Vestfold: Har hatt kontakt med og hjulpet én ukrainsk flyktning.\n\nHar hatt kontakt med og hjulpet én ukrainsk flyktning. Krisesenteret for Bergen og omegn: Her har ingen ukrainske flyktninger hatt behov for å bo på krisesenteret, men enkelte har tatt kontakt på telefon og fått veiledning.\n\nHer har ingen ukrainske flyktninger hatt behov for å bo på krisesenteret, men enkelte har tatt kontakt på telefon og fått veiledning. Krisesenteret for Tromsø og omegn: Ønsker ikke å kommentere tall, men sier at de ikke har merket noen endring sammenlignet med før krigen.\n\nNi krisesentre som har mottatt pengestøtte melder at de så langt ikke har hatt noen ukrainere innom. Fem er fra Nord-Norge:\n\nAlta Krise- og incestsenter, Krisesenteret i Midt-Troms, Krisesenteret i Salten, Vest-Finnmark Krisesenter, Narvik og omegn Krisesenter. I tillegg melder Krisesenteret i Stavanger, Krisesenteret Asker, Bærum og Lier, Østre Agder krisesenter og Romerike Krisesenter om det samme.\n\nMange av krisesentrene forteller at de mottok pengestøtten midt i sommerferien og at de derfor så vidt har begynt å ta i bruk midlene. De fleste har startet med informasjonsarbeid rettet mot ukrainere. De forventer derfor en økning i antall ukrainske flyktninger som tar kontakt med dem fremover.\n\n[ Flere russere i Norge stiller opp for ukrainske flyktninger: – Føler et stort ansvar ]\n\nForsvarer pengebruken\n\nAne Fossum i Krisesentersekretariatet mener pengebevilgningen til krisesentrene har kommet godt med uavhengig av hvor mange ukrainske flyktninger som har fått hjelp.\n\n– En styrking av landets krisesentertilbud er bra, uansett. Vi må tenke på krisesentrene som en del av Norges beredskap. Den må alltid være rustet til å takle denne typen situasjoner, mener hun.\n\nTove Bruusgaard, avdelingsdirektør i Bufdir. (Bufdir)\n\nOgså avdelingsdirektør Bruusgaard i Bufdir mener det var nødvendig å styrke krisesentrene.\n\n– De aller fleste krisesentrene har svært dårlig økonomi og derfor mener vi at det er behov for bevilgningen. Det er viktig å ha beredskap hvis pågangen skulle øke slik at voldsutsatte kan få det tilbudet de trenger. Midlene åpner for at krisesentrene skal kunne bistå med blant annet samtaler med mennesker som er i krise. Et slikt samtaletilbud kan være nyttig for utsatte for vold i forbindelse med krigen og ikke kun for dem som er utsatt for vold i nære relasjoner, sier hun.\n\nFossum tror antall ukrainske flyktninger som har behov for hjelp vil øke over tid.\n\n– Mange kvinner og barn har kommet til Norge alene. Etter hvert som mennene også begynner å komme og skal starte et nytt liv her i Norge, oppstår det kanskje flere situasjoner, sier hun.\n\nUkrainske flyktninger som bor i private hjem er særskilt sårbare for utnyttelse, mener Line Ruud Vollebæk, rådgiver i RVTS Øst. (Kenneth Stensrud)\n\nSærlig utsatt gruppe\n\nTirsdag 20. september ble det avholdt en fagdag i Moss om vold og overgrep hvor helsearbeidere og andre yrkesgrupper som kan møte på ofre for dette, hadde tatt turen.\n\nEn av foreleserne var Line Ruud Vollebæk, rådgiver i RVTS Øst, som har menneskehandel som et av sine spesialfelt. Hun ser på ukrainske flyktninger som en særlig utsatt gruppe når det kommer til risikoen for å bli utnyttet.\n\nDette begrunner hun blant annet med at mange ukrainere har blitt hentet av frivillige og bosatt i private hjem etter at de ankom Norge.\n\n– De som bor i private hjem, er særskilt sårbare og kan samtidig kjenne på takknemlighetsgjeld, sier hun.\n\nLikevel anser Vollebæk ukrainske flyktninger som mindre sårbare enn andre nyankomne flyktninger til landet. Blant annet fordi ukrainere hadde en raskere, og oftere tryggere, migrasjonsreise enn andre. Og ikke minst fordi de har fått kollektiv beskyttelse og dermed også en sikrere vei mot oppholdstillatelse i Norge.\n\n– Det er kjempeviktig. Hvis du ikke har oppholdstillatelse og lov til å jobbe, kan man bli mye mer isolert, sier Vollebæk.\n\n[ Diana (42) og datteren Daria (3) flyktet til Norge fra Ukraina - i hjemladet kjemper familiefaren mot den russiske invasjonen ]\n\nInnvandrere er overrepresentert\n\nLill Marie Tollerud, som også er spesialrådgiver i RVTS, holdt foredrag under samme konferanse i Moss. Hun nevnte at flyktninger ofte har et lite nettverk rundt seg og derfor i større grad kan være isolert fra samfunnet.\n\n– En voldsutøver kan ofte være den eneste personen et voldsoffer har rundt seg. Mange er veldig avhengige av voldsutøver, sa hun til de fremmøtte.\n\nArna Beate Hansen, daglig leder ved Krisesenteret i Moss. (Kenneth Stensrud)\n\nHun poengterte også at manglende språkferdigheter er et forhold som gjør at folk kan være i risikogruppen for vold.\n\n– Hvis man er ny i Norge, kan mangel på kunnskap og tillit til systemet gjøre det vanskelig å si ifra, sa hun.\n\nPå Krisesenteret i Moss er de godt vant til at beboere ikke har norsk som morsmål. Daglig leder Arna Beate Hansen anslår at mellom 60 til 70 prosent av beboerne deres har minoritetsbakgrunn.\n\n– Grunnen til det er i hovedsak at de ikke har det samme nettverket som nordmenn har. Dessuten er det vanskelig å få hjelp hos familie og venner dersom man har en kulturell bakgrunn der det er veldig skambelagt – og kanskje til og med forbudt – å dra fra ektefellen, forteller hun.\n\nHold deg oppdatert. Få daglig nyhetsbrev fra Dagsavisen\n\n---\n\nOm Avvergingsplikten\n\nStraffelovens § 196 beskriver avvergingsplikten. Den gjelder for alle, og opphever eventuell taushetsplikt. Du kan avverge vold- og seksuallovbrudd ved å melde fra til politi eller barnevern, eller ved å hjelpe den som er utsatt i sikkerhet, foreksempel til et krisesenter, sykehus eller et annet trygt sted.\n\n---",
    "Rødt vil at Norge gir russiske soldater asyl": "Norge sa opp visumavtalen med Russland dagen etter Vladimir Putin varslet om delvis mobilisering.\n\nRussere kan imidlertid fortsatt søke både visum og asyl i Norge.\n\n– Norske myndigheter må kommunisere tydelig til russiske desertører og militærnektere at de kan søke en trygg havn fra Putins klør her, sier Rødt-leder Bjørnar Moxnes.\n\nBjørnar Moxnes i partiet Rødt vil at Norge skal bidra til et internasjonalt rettsoppgjør mot Putin.\n\nFlere av de russiske demonstrantene mot mobiliseringen har blitt arrestert. Og nå hevdes det at flere blir tvangsrekruttert.\n\nFor å svekke kampmoralen og viljen til krigen i Ukraina, mener Rødt at Norge må gå foran å tilby beskyttelse til soldatene som nekter å gå ut i krig.\n\nI Russland kan man nå bli straffet i opptil 15 år om man nekter å bli innrullet i krigen, ifølge CNN.\n\nStøtter strengere visum\n\nFrp er positiv til å ta imot russere, men mener Norge må være mer forsiktige på den norsk-russiske grensen. At visumavtalen med Russland i går ble opphevet, støtter partiet.\n\n– Her må vi være litt varsomme. Vi vet ikke helt hvem som faktisk kommer, og det legitime behovet må være på plass, sier Christian Tybring-Gjedde (Frp) i utenriks- og forsvarskomitéen.\n\nEn måte å løse det på er å få inn en form for sikkerhetsklarering av dem som vil inn til Norge, mener han.\n\nChristian Tybring-Gjedde (Frp) i utenriks- og forsvarskomitéen støtter at det skal være strengere visumregler. Foto: Ole Berg-Rusten\n\nLikevel kan det være situasjoner der man blir nødt til å gå bort ifra dette.\n\n– Hvis det kommer hundrevis eller tusenvis så blir det vanskelig å gjøre det. Vi kan ikke stoppe dem på grensen når de potensielt står i fare for å bli tatt tilbake av russiske myndigheter.\n\nTybring-Gjedde forstår godt at russiske menn ikke vil krige i Ukraina.\n\n– Vi vil jo hjelpe de som flykter fra en krig, men det kan også være folk innimellom der som ser seg tjent med å komme til Norge, og som har helt andre intensjoner enn å bare beskytte seg mot mobilisering.\n\nHøyres Ine Eriksen Søreide er leder for Utenriks- og forsvarskomiteen, men hun er ikke tilgjengelig for en kommentar i dag får NRK opplyst av hennes pressekontakt.\n\nI et skriftlig svar opplyser Høyre at de «hele hele veien har ment at Norge bør følge samme linje som andre europeiske land i spørsmål om sanksjoner og andre tiltak mot Russland».\n\nVil ikke stenge ut russerne\n\nHelsingforskomiteen er imot en situasjon der Norge stenger grensene helt til russerne. Og de mener vi må fortsette å ha en visumbehandling også for russerne.\n\n– Det er viktig at vi kan holde en viss kontakt med russiske borgere fremdeles, sier Berit Lindemann, generalsekretær i Helsingforskomiteen.\n\nOg de tenker særlig på russere som er imot krigen og jobber med menneskerettigheter.\n\nDet er blant annet forskere og journalister som nå har vanskelige forhold, og vi må fortsatt kunne gi visum og slippe dem inn i landet, ifølge Lindeman.\n\nBerit Lindemann, generalsekretær i Helsingforskomiteen, mener det er viktig at Norge opprettholder kontakt med russiske borgere. Foto: NRK\n\nSamtidig så kan ikke Norge alene ha åpne grenser til russere som ikke ønsker å delta i krigen, mener Lindemann.\n\n– Det blir en helt uhåndterlig situasjon for Norge. For vi snakker jo om flere hundre tusen mennesker.\n\nNRK har sendt en henvendelse til den norske utenriksministeren om å kommentere saken, men har foreløpig ikke fått svar.",
    "Informasjonsdirektør i Finans Norge skapte Twitter-debatt: – Jeg har sympati med unge som har slitt seg inn på boligmarkedet og nå møter ganske tøffe tider": "Artikkelen fortsetter under annonsen\n\n«Jeg leser ofte fra eldre på min alder at «da vi kjøpte bolig, var renten 13, 14 og 16 %», underforstått dagens nivå er ingenting å sutre over. De glemmer en viktig detalj. Den gang kunne man kjøpe en bolig for 1 x årsinntekt. Fra 93 og frem til i dag har to ting skjedd.»\n\nSlik startet Tom Staavi, som er informasjonsdirektør i Finans Norge, en Twitter-tråd som har skapt debatt og engasjement.\n\nTorsdag hevet Norges Bank nok en gang styringsrenten med 0,5 prosentpoeng. Styringsrenten ligger dermed på 2,25 prosent, det høyeste siden 2011. For de med boliglån betyr det økte utgifter, mens for de som ønsker å kjøpe bolig kan det bety at det blir vanskeligere å få lån.\n\nHistorisk sett har styringsrenten imidlertid vært betraktelig høyere. I 2001 var den på syv prosent og på starten av 90-tallet lå renten opp til elleve prosent.\n\n– Møter ganske tøffe tider\n\nTom Staavi mener at dagens renteøkning likevel biter hardere:\n\nArtikkelen fortsetter under annonsen\n\n«1. Vi har hatt realinntektsøkning i nesten hele perioden. Mao, inntektene våre har vokst kraftig. Og 2. IDAG koster en bolig kanskje 3–5 ganger av denne mye høyere årsinntekten. Mao, en renteøkning biter hardere selv om den kommer fra et lavt nivå.», før han avslutter:\n\n«Jeg har sympati med unge som har slitt seg inn på boligmarkedet og nå møter ganske tøffe tider. Selv om renten i et historisk perspektiv er lav.»\n\nDet skriver han på Twitter:\n\nJeg leser ofte fra eldre på min alder at «da vi kjøpte bolig, var renten 13, 14 og 16 %», underforstått dagens nivå er ingenting å sutre over. De glemmer en viktig detalj. Den gang kunne man kjøpe en bolig for 1 x årsinntekt. Fra 93 og frem til idag har to ting skjedd. — Tom Staavi (@tomstaavi) September 22, 2022\n\n– Mye havregryn\n\nSelv om flere er enig i at en renteøkning biter hardere i dag, reagerer flere Twitter-brukere på Staavis regnestykke knyttet til boligmarkedet.\n\nEn skriver:\n\n«Da hadde du høy årsinntekt den gangen, men for \"vanlige\" folk måtte du opp i 5 ganger årsinntekt. Hadde 18 % rente, og det var mye havregryn en periode. Skjønner ikke helt hvor du har tallene dine fra.»\n\nEn annen:\n\nArtikkelen fortsetter under annonsen\n\n«Kjøpte leilighet på Torshov i 1990 og betalte 590000, min jernbanelønn var ikke i nærheten av den summen og renta var til tider på 17%. Men med din lønn var det vel annerledes?»\n\nDN var i kontakt med Staavi søndag, men han ville ikke kommentere Twitter-tråden da.\n\nRenten biter hardere\n\nSjeføkonom i Handelsbanken, Marius Gonsholt Hov, sier at det er bred enighet om at dagens rentenivå slår hardere enn det gjorde før.\n\n– En renteoppgang biter hardere enn den gjorde på 2000-tallet. Samtidig som rentene har vært lavere, har gjeldsgraden til norske husholdninger økt over mange år. Det gjør at en renteøkning i dag slår langt hardere enn for ti til 20 år siden, sier han.\n\nHov viser til at en renteøkning for 20 år siden hadde en nettoeffekt på en husholdnings disponible inntekt på minus 0,7 prosent, mens det i dag har en effekt på minus 1,5 prosent.\n\n– Hvis du ser perioden vi har hatt, så har realrente blitt stadig lavere og det er et internasjonalt fenomen. Motstykket til det er at man har fått en voldsom økning i boligverdier, og motstykket til det igjen er tilsvarende sterk gjeldsoppgang. Med et systematisk fall i rentenivå over tid, så har vi tatt ut dette i form av større boligkonsum. Det har vi lært å leve med på grunn av at renten stadig er blitt lavere. Det betyr samtidig at når vi har en situasjon hvor gjeldsgraden er høy og renten øker, så vil det isolert sett bite hardere, sier Gonsholt Hov.\n\n(Vilkår)Copyright Dagens Næringsliv AS og/eller våre leverandører. Vi vil gjerne at du deler våre saker ved bruk av lenke, som leder direkte til våre sider. Kopiering eller annen form for bruk av hele eller deler av innholdet, kan kun skje etter skriftlig tillatelse eller som tillatt ved lov. For ytterligere vilkår se her.",
    "Tok med seg familien og flyttet utenlands: – Savner ikke Norge": "Den populære «Basic Bitch»-skuespilleren Emilie Skolmen (29) har den siste tiden lagt ut flere bilder via Instagrams historiefunksjon hvor hun deler øyeblikk fra sitt nye liv hos söta bror.\n\n29-åringen har nemlig flyttet til Sverige sammen med samboeren Henrik Aspeflaten og deres sønn, Jon.\n\nTil Nettavisen forteller Skolmen at hun og hennes lille familie ønsket en liten endring, og følte at nå var det mest passende tidspunktet.\n\n– Vi begge elsker Stockholm, og da vi nå hadde mulighet til å bo der på grunn av perm og litt andre ting, så slo vi til, sier Skolmen.\n\nTo land på et halvt år\n\nDa sommeren nærmet seg slutten pakket den lille familien ned livet sitt i Oslo og flyttet til nabolandet. Frem til oktober skal paret nyte permisjonslivet med deres sju måneder gamle baby i den svenske hovedstaten. Deretter går turen til California.\n\n– Dette er også en felles drøm, og nå gjør vi det endelig, sier Skolmen og legger ikke skjul på at det er veldig stas.\n\nAvgjørelsen om å flytte utenlands kom ikke ut av det blå, ettersom dette var noe både Skolmen og samboeren lenge hadde pratet om.\n\nMen savnet til hjemlandet og den «gamle» livsstilen har hittil ikke kommet snikende på for skuespilleren.\n\nLes også: Denne pengetabben gjør ikke Emilie Skolmen igjen: – Hadde to kroner på konto\n\n– Jeg elsker Norge, men nei, har ikke kjent på noe savn ennå. Det er veldig deilig og forfriskende med litt avveksling fra hverdagen. Også får vi en del besøk, så det er veldig hyggelig.\n\nI januar avslørte Skolmen at hun og Aspeflaten hadde blitt foreldre for første gang. Den lille gutten ble oppkalt etter skuespillerens avdøde bestefar, Jon Skolmen.\n\nÅ flytte utenlands med en liten baby har vært det minste problemet, ifølge Skolmen. Minstemann har allerede rukket å bli godt med å farte rundt med foreldrene sine.\n\n– Jon er vant med å være på tur, så det går veldig bra, sier 29-åringen.\n\nEn drøm i oppfyllelse\n\nEtter noen måneder i Stockholm skal paret som nevnt vende snuten mot USA og California.\n\nDen populære delstaten blir altså trioens nye hjem, men kun midlertidig. Fra oktober til desember får hun og familien en liten smakebit på den amerikanske livsstilen. Deretter blir det hjem til Oslo og Norge.\n\nLes også: Ble singel foran «hele» Norge: Nå holder hun seg langt unna dating\n\nSom nevnt har det vært ingen hindring å skulle flytte til to land med en liten baby, men Skolmen har derimot en liten bekymring før de reiser videre over atlanteren.\n\n– Den flyturen til California er jeg veldig spent på, men det skal vi få til! Det får bare gå som det går det, sier Skolmen.\n\nSkolmen, som er kjent for å spille karakteren Madeleine i «Basic Bitch», tar derfor en liten pause fra norsk skuespill og hun holder seg noe hemmelighetsfull over hva hun skal gjøre i utlandet de kommende månedene.\n\n– Jeg holder på med noen små prosjekter, sier hun til Nettavisen.",
    "Terrordømt kvinne skal ha vært i samme miljø som Bhatti": "Det viser en kjennelse fra Oslo tingrett.\n\nEtter det NRK får opplyst fra kilder skal kvinnen ha vært involvert i et ekstremt islamistmiljø rundt Arfan Bhatti.\n\nFredag ble Bhatti siktet i forbindelse med masseskytingen i Oslo 25. juni 2022. Bhatti nekter for å ha noe med skytingen å gjøre.\n\nI dag ble to nye personer siktet for medvirkning til terrorhandling.\n\nKvinnen er ikke en av dem, men nå har Polities utlendingsenhet planer om å få den somaliske statsborgeren ut av landet.\n\nHadde vern mot utsendelse\n\nI mars 2019 ble kvinnen dømt til fengsel i to år og ni måneder for deltagelse i terrororganisasjonen IS. Denne dommen har hun sonet ferdig.\n\nKvinnen er fra Somalia og har hatt oppholdstillatelse i Norge som flyktning. Hun har hatt en vern mot utsendelse, men den 9. september i år fikk hun beskjed om at hun ikke lenger har et slikt vern.\n\nPolitiets utlendingsenhet «tar sikte på å uttransportere henne til Somalia», heter det i kjennelsen.\n\nTidligere har en tvangsretur av kvinnen vært ansett som å være i strid med menneskerettighetene.\n\nI en rapport i august 2020 skrev PST at de mente den terrordømte kvinnen utgjorde en trussel mot Norge.\n\nFørste kvinne\n\nEtter at kvinnen sonet ferdig terrordommen har hun bodd i Oslo, blant annet i en kommunal bolig.\n\nI november 2017 forsøkte kvinnen å reise fra Nordfjordeid, der hun var bosatt, til Syria. Hun kom aldri frem, men ble pågrepet i Europa og sendt til Norge.\n\nHer ble hun den første kvinnen som ble dømt for deltagelse i en terrororganisasjon\n\nKvinnens advokat, Svein Holden, har ingen kommentar til utvisningssaken.\n\nNRK har vært i kontakt med Politiets utlendingsenhet, som ikke har hatt anledning til å kommentere saken i dag.\n\nJustisdepartementet har heller ikke svart på NRKs henvendelse.\n\nMer verdt å utrydde vantro\n\nUnder rettssaken i Oslo tingrett ble det lagt frem store mengder meldinger mellom 33-åringen og en norsksomalisk fremmedkriger hun skulle møte i Syria.\n\nI en samtale diskuterte de blant annet hva som gir høyest belønning av Gud. Å dra til den islamske staten, eller å utføre terror i Europa.\n\nDa sa den mannlige fremmedkrigeren at kvinnen hadde to valg: Enten å emigrere eller å utføre en operasjon.\n\nDa svarte kvinnen: «Du må sette meg i kontakt med en som kan hjelpe meg med gjøremålet. Hør, jeg vet det, Allah vet det og alle vet at det er mer verdt å utrydde vantroende her framfor å emigrere.»\n\nOslo tingrett var overbevist om at det var den terrordømte kvinnen som skrev meldingen.",
    "– Kan få dramatiske konsekvenser for Norge": "Ny bok avslører hvor langt over streken Donald Trump gikk som president – og tegner et skremmende bilde av hva som kan skje hvis han inntar Det hvite hus igjen.\n\n– Vi er vant til at USA ser på seg selv som et fyrtårn som fremmer demokrati, markedsøkonomi og personlig frihet i verden. Skulle vi få en helt annen politikk her, vil det ha dramatiske konsekvenser for Norge, sier Svein Melby.\n\nDen pensjonerte forskeren hos Norsk utenrikspolitisk institutt (NUPI) og Institutt for forsvarsstudier (IFS), frykter at USA går i en retning som vil gjøre Norge til et lett bytte for Russland. Denne frykten ble ikke mindre etter bokbomben som nettopp kom fra Geoffrey Berman, en tidligere divisjonsleder i Justisdepartementet.\n\n– Jeg gyser bare av tanken på at Trump skal få en ny periode som president. Alle de farlige og sjokkerende tingene han gjorde som president sist, vil bli gjort om igjen. Forskjellen er at neste gang kommer han til å lykkes i vesentlig større grad, sier Berman, som selv er republikaner, i et intervju med MSNBC.\n\nSKREMT: USA-ekspert Svein Melby er redd for Natos fremtid hvis Donald Trump blir president igjen. Foto: Harald Christian Eiken / TV 2\n\nVille tiltale kritikere\n\nI «Holding the Line» leverer Berman sjokkerende påstander om hvordan Trump brukte Justisdepartementet som sin personlige angrepshund:\n\nTrump ville at den profilerte demokraten John Kerry skulle tiltales, etter at Kerry kritiserte Trump for å dra USA ut av Iran-avtalen. Berman nektet.\n\nTrump-leiren ba Berman etterforske en tidligere rådgiver for Barack Obama, «for å jevne ut ting ved å tiltale en demokrat», siden Trump-allierte som Paul Manafort og Michael Cohen var tiltalt. Berman nektet.\n\nTrump-leiren forlangte at Berman fjernet referanser til Trump, eller «Individ 1» i tiltalen mot Cohen, som ble dømt for å bryte valgkamplover mens han jobbet som Trumps advokat. Berman gjorde i stor grad dette.\n\nBOKBOMBE: Geoffrey Berman ledet SDNY og var senere sjef for sivildivisjonen i Justisdepartementet. Nå avslører han hvordan Trump brukte Justisdepartementet for sin politiske agenda. Foto: Mary Altaffer / AP / NTB\n\nAnklagene fra Berman har ekstra tyngde, fordi han tilhører samme parti, fordi han har jobbet som frivillig for Trump og fordi det var Trump selv som plasserte ham høyt oppe i Justisdepartementet.\n\n– Dette bør være enda mer overbevisende enn tidligere bøker om Trump. Jeg lar meg iallfall sjokkere over dette, forteller USA-ekspert Eirik Bergesen.\n\nSenatet i USA har allerede varslet gransking av påstandene i boka.\n\n– I en normal verden ville denne Berman-boka være knusende. En republikansk eks-påklager som sier at Trump pusher byråkrater til å rettsforfølge hans kritikere, er ekstremt oppsiktsvekkende, konstaterer Bergesen.\n\nSJOKKERT: Avsløringene om Justisdepartementet under Donald Trump får Eirik Bergesen til å reagere med vantro. Foto: Jonas Been Henriksen / TV 2\n\nNull verdt uten USA\n\nBookmakerne tror i dag at Trump er den mest sannsynlige vinneren av neste presidentvalg i USA, i 2024.\n\nDet som skremmer Melby, er at flere distrikter velger Trump-lojalister til roller som ansvarlige for fremtidige lokale valg, samtidig som flere Trump-lojalister i høst også blir valgt inn i Kongressen. Dette øker sjansen for at normale lover og regler settes til side, hvis det er fordelaktig for Donald Trump.\n\nTrump har også luftet ideen om å sitte som president i mer enn lovens maksgrense på åtte år.\n\n– Da er det nesten ikke grenser for hva han kan få gjennomført, sier Melby, som ser for at Trump eksempelvis vil trekke USA ut av Nato, slik han tidligere har argumentert for.\n\nMed sin bakgrunn som forsvarsforsker er Melby naturligvis opptatt av hvor avhengig Norge er av USA når det gjelder vår evne til å forsvare landets grenser.\n\nDette temaet er blitt ytterligere aktualisert av at et av Norges naboland, Russland, har gått til uprovosert krig mot et annet land.\n\nForsvaret av Norges landegrenser baserer seg i stor grad på NATO-alliansen, som forplikter medlemslandene til å bistå hverandre hvis de blir angrepet.\n\n– Et NATO uten amerikanerne ikke er verdt papiret det er skrevet på, for å være helt ærlig, sier Melby til TV 2.\n\n– Og Trumps grunntanke, som man vet hvis man har fulgt ham en stund, er at allianser er en uting, en utgiftspost. Han ser på dette som et regnestykke som ikke betaler seg.\n\n– Bør vi i Norge være bekymret for at Trump blir gjenvalgt?\n\n– Ja. Absolutt. Vi har lagt alle våre sikkerhetspolitiske egg i den amerikanske kurven. Hvis demokratiet svikter i USA og Trump kommer tilbake i 2024, sliter vi. Det kan fort være et helt annet USA vi snakker om, som styres etter helt andre prinsipper enn det vi har vært vant til.",
    "Flere land vurderer nytt bokseforbund for å redde OL-status – Norge stiller seg bak": "Informasjonskapsler\n\nPå TV 2s nettsider bruker vi og våre partnere informasjonskapsler (cookies) for personlig tilpasning av annonser og måling. Du kan lese mer om dette i vår personvernpolicy og vår informasjonsside om informasjonskapsler",
    "Strandede Stian og kjæresten fikk uventet hjelp fra Norge": "Tyrkia-turen med reiseoperatøren Detur ble plutselig avbrutt. Likevel ble det opptur da et ukjent ektepar fra Bergen tok kontakt.\n\nOPPTUR: Midt på natten ble Stian Tønnessen og Justyna Wiechecka-Graczyk kastet ut av hotellet etter Detur-kaos. Etter to stressende dager, har de nå gode grunner til å smile. Foto: Privat\n\nNatt til fredag ble kjæresteparet Stian Tønnessen og Justyna Wiechecka-Graczyk vekket og kastet ut av hotellet. Nå er paret strandet i Tyrkia.\n\nParet fra Tønsberg skulle nyte to ukers velfortjent ferie i Alanya i Tyrkia, men den ble avbrutt, til tross for at de ikke skulle hjem før neste fredag.\n\nKaos med Detur\n\nParet av en av de mange turister som den siste tiden har opplevd problemer med turoperatøren Detur. Flere flyavganger er kansellert og mange blir ombooket til tidligere avganger hjem.\n\nKASTET UT: Her er Stian i resepsjonen på hotellet med den store blå kofferten etter at de ble kastet ut av rommet. . Foto: Privat\n\nTuroperatøren hadde lovet paret å hjelpe dem å få hjem så raskt som mulig. Først fikk de beskjed at de var booket i et fly til Billund i Danmark.\n\n– Men vi fikk aldri noe bekreftelse, sier Tønnessen.\n\nDeretter fikk de flere lovnader om retur fra Alanya.\n\n– De sa det ikke var noe ledig, så det ble bare mer trøbbel for oss.\n\nI to dager har paret betalt for hotellet i Alanya fra egen lomme, selv om de på forhånd hadde betalt for pakkereisen.\n\n– Vi visste ikke hva vi skulle gjøre. Det har vært utrolig stressende og kaotiske dager, sier han til TV 2.\n\nUventet hjelp\n\nTønnessen og Wiechecka-Graczyk fortalte TV 2 om utkastelsen og avbrutt ferie. Det var det mange som fikk med seg.\n\nNYTER: Her skal kjæresteparet nyte resten av ferien. Foto: Privat\n\n– Vi ble kontaktet av noen hyggelige mennesker hjemme fra Norge, om at vi kan låne deres private leilighet resten av våres ferie, sier Tønnessen på telefon søndag formiddag.\n\n– Vi ble veldig glad og overveldet. De reddet ferien vår, sier han.\n\nLeiligheten til ekteparet fra Bergen ligger i Avsallar, en liten badeby på den tyrkiske sydkysten, mellom de store reisemålene Side og Alanya.\n\n– Det er jo skikkelig luksus. Det er en svær leilighet med to soverom, to bad, kjøkken og balkong. I tillegg privat badebasseng.\n\nI dag har de badet og slappet av.\n\n– Det er veldig fint her, så vi har ikke mer å klage, sier Tønnessen.\n\nFlybilletter på egen hånd\n\nDetur har tidligere opplyst at de avlyser hele resten av chartersesongen 2022.\n\n– Da dette innebærer endringer i organisasjonen og i organisasjonens prosesser, vil produksjons- og driftsaktiviteter midlertidig bli satt på pause i en periode, skrev de en e-post til TV 2.\n\nKjæresteparet har bestilt nye billetter hjem - via Gøteborg neste fredag. De er utrolig takknemlige for at fremmede stiller opp for dem.\n\n– Det er fantastiske mennesker. Det er ikke ofte at man får slike tilbud.\n\nNår paret er tilbake i Tønsberg planlegger de å gjøre litt stas på de som ga ferien deres tilbake. Men nå skal de legge bort Detur-kaoset bak seg, og bare nyte late dager i solen.",
    "Energiminister Terje Aasland sier nei til kjernekraft i Norge": "– Kjernekraft har en rekke krevende sider knyttet til kostnader, sikkerhet og ikke minst når det gjelder oppbevaring av avfall. Vår vurdering er at kjernekraft ikke er en aktuell problemstilling i Norge, skriver Terje Aasland (Ap) i en epost til VG.\n\nAvisen skrev tidligere torsdag at milliardær Trond Mohn er hovedaksjonær i det nystiftede selskapet Norsk Kjernekraft, som jobber for å få på plass flere små kjernekraftverk i Norge om ti til femten år.\n\n– Dette er startet etter flere år med analyser av om det er realistisk at vi klarer å gjennomføre dette på ti til femten år. Deretter om det er noe Norge trenger og noe det vil være politisk vilje til, sa daglig leder Jonny Hesthammer til VG\n\nDet har aldri vært kommersiell drift av kjernekraft i Norge, og det finnes ikke konsesjonsprosesser og myndigheter til å godkjenne dette. Selskapet har per i dag tre ansatte. Blant dem er kjernefysiker og kjernekraftforkjemper Sunniva Rose.\n\nEnergiminister Aasland sier at regjeringen heller vil satse mer på vannkraft, vindkraft og etter hvert også solkraft.\n\nSaken er oppdatert\n\n[ Trond Mohn investerer i atomkraftverk i Norge ]",
    "Kortglad dommer venter Norge på Ullevaal": "45-årige Lahoz ledet Bodø/Glimts avgjørende bortekamp mot Dinamo Zagreb tidligere i høst.\n\nPå sine ti siste dommeroppdrag har Lahoz delt ut 49 gule kort og utvist tre spillere.\n\nHan er også kjent for å ha vist det gule kortet til fire forskjellige spillere i løpet av bare vel ett sekund. Det skjedde i La Liga-oppgjøret mellom Getafe og Mallorca i april i år.\n\nLahoz var hoveddommer i mesterligafinalen i fjor da Chelsea slo Manchester City 1-0.\n\nNorge trenger ett poeng for å vinne gruppen. VM-klare Serbia må ha seier for å sikre førsteplassen og opprykk til nivå én i nasjonsligaen.",
    "Norge i vinden i New York": "Statsminister Jonas Gahr Støre fronter norsk havvindsatsing under New York Climate Week. Equinor skal forsyne nesten 2 millioner amerikanske hjem med strøm fra havvind, og er New Yorks største havvindutbygger.\n\n– Norge og New York har felles ambisjoner for fornybar energi og grønn vekst. Norsk næringsliv kan levere teknologi og løsninger som bidrar til det grønne skiftet, og nå ambisiøse klimamål i New York og i USA, sier Støre.\n\nMøte om havvind. Foto: Pontus Höög / Den norske FN-delegasjonen\n\nEnergikrisen er forverret av Russlands invasjon av Ukraina og bortfallet av russisk gass. Dette alvoret understreker også behovet for en raskere omstilling til fornybar energi.\n\n– Vi står nå overfor utfordringer som er formidable og som nesten synes umulige. Vi må kutte utslipp enda raskere, og utvikle et nytt globalt energisystem på noen få tiår. Samtidig må vi komme oss gjennom de neste stormfulle årene mens Europa slutter å bruke russisk gass, sier Støre.\n\nStatsminister Jonas Gahr Støre. Foto: Pontus Höög / Den norske FN-delegasjonen\n\nNorske selskaper har verdensledende kompetanse og lang erfaring innen offshore-installasjoner, hydrogen og petroleumsteknologi. Det gir et unikt konkurransefortrinn.\n\nEquinor er et av de norske selskapene som går tungt inn i fornybarsatsing i USA med vindkraftprosjektet utenfor kysten av New York. Prosjektet er et samarbeid med lokale og internasjonale partnere, og skal forsyne nesten to millioner amerikanske hjem med strøm.\n\nNew York har som mål at 70 prosent av energiforbruket skal komme fra fornybar energi innen 2030. En betydelig del av dette skal komme fra havvind. Equinor har kontrakter på tre havvindprosjekter på østkysten av USA. Dette gjør Equinor til New Yorks desidert største havvindutbygger. Første strømleveranse forventes i 2026.",
    "Er det Israel eller Norge som er en apartheidstat?": "I den gamle Høyre-avisen Aftenposten som etter sitt innhold nå har plassert seg langt ute på den politiske venstresiden, blir vi belært om apartheid. Det er fire representanter for SV, Norsk Folkehjelp og LO som i en artikkel 20. september forteller at Norge må endre politikk overfor Israel. Årsaken skal være at det «ikke lenger er mulig å fornekte at Israels systematiske diskriminering av palestinere minner om apartheid.» Apartheid er for disse selvoppnevnte representantene for «norsk sivilsamfunn» definert som «systematisk og institusjonalisert undertrykkelse preget av umenneskelige handlinger, hvor én folkegruppe dominerer en annen.»\n\nFordi alle leserne kanskje ikke er orientert om hva apartheid egentlig er for noe, gjengir vi en allment anerkjent internasjonal definisjon: «Apartheid (afrikaans: adskillelse) er en politisk ideologi og et system for rasebasert segregering eller adskillelse, herav navnet, praktisert i Sør-Afrika mellom 1948 og 1994. Ideologien var initiert av Nasjonalistpartiet, grunnlagt av etterkommere av europeiske immigranter, afrikanderne. Apartheidsystemet ble opprettholdt gjennom en lang rekke lover kalt apartheidlovene, som definerte fire rasebaserte hovedgrupper i Sør-Afrika; hvit, svart, farget og indisk. Det var den hvite, europeiskættede som hadde alle rettigheter i systemet. Lovene definerte hvor de forskjellige gruppene hadde rett til å bosette seg, hva slags jobb, utdanning og helsetilsyn de forskjellige hadde og hva slags strafferettslig ansvar og rettigheter de forskjellige hadde i forhold til domstoler og øvrigheter. Lovene regulerte all kontakt på tvers av gruppene. Eksempelvis var det forbud mot både giftemål og seksuell kontakt mellom hvite og de andre gruppene.»\n\nDet finnes ingenting i staten Israels lovverk eller atferd overfor det avtalefestede palestinske selvstyret som på noen som helst måte tilsvarer Aftenpostens fremstilling av forholdet mellom Israel og de selvstyrte palestinske araberne og deres organisasjoner. Det finnes heller ikke grunnlag for å hevde at israelske arabere i noen meningsfylt forstand er gjenstand for «systematisk og institusjonalisert undertrykkelse.» Aftenpostens anklager om at «Israels systematiske diskriminering av palestinere minner om apartheid» er en løgn. Det finnes ingenting i forholdet mellom Israel og den selvstyrte arabiske befolkningsgruppen som minner om noe slikt.\n\nAftenposten og de fire artikkelforfatterne sier at de går lenger enn å kreve korrekt merking av varer fra israelske bosetninger på Vestbredden og går inn for et fullstendig forbud mot økonomisk aktivitet og handel med ulovlige bosetninger. Men hva om det ikke finnes ulovlige bosettinger? Hva om hele begrepet «bosettinger» er en nedsettende betegnelser på steder der det bor jøder, og dermed et uttrykk for den diskriminerende holdningen til det jødiske folk som har vært karakteristisk for den politiske venstresiden i mer enn et århundre? Nærmer vi oss ikke da en erkjennelse av at det eneste som kan «minne om apartheid» er artikkelforfatternes og Aftenpostens egen «systematiske og institusjonaliserte undertrykkelse» av den jødiske statens rett til å eksistere?\n\nDet er ikke Israel som har problemer, hverken med undertrykkelse eller apartheid. Det problemet Aftenposten publiserer artikler om, ligger i Norge og det har ligget der i snart et århundre. Antisemittismen som ikke minst Aftenposten har vært med på å støtte redaksjonelt i den tiden, er et «systematisk og institusjonalisert» trekk ved den politiske venstresiden i Norge, som dukker opp når det skal legges lokk på ett eller annet problem i Norge. Da bruker man den eldgamle teknikken det er å skylde på jødene.\n\nDet skinner igjennom i Aftenpostens artikkel at bakgrunnen for at den er skrevet og publisert er det faktum at israelske myndigheter har informert bl.a. norske myndigheter om at Norge, sammen med andre europeiske land, finansielt støtter palestinske frivillige organisasjoner hvor det er påvist at deler av støtten videreformidles til personer som er tilknyttet en terroristorganisasjon, Folkefronten for frigjøring av Palestina, PFLP. Regjeringen har protestert mot dette og hevder at denne koplingen ikke er tilstrekkelig bekreftet ved dokumentasjon. Men de samme myndighetene har på sin side ikke lagt frem dokumentasjon som på en tilstrekkelig måte viser at disse organisasjonene utelukkende har rent mel i posen.\n\nOppslaget i Aftenposten, og i særdeleshet den gruppen som står bak påstandene om at «apartheid styrker seg» i Israel, bidrar kanskje mer enn hva forfatterne forstår til å underbygge mistanken om at Norge gjennom økonomiske tilskudd til «humanitære» palestinske organisasjoner har vært med på å finansiere terrorvirksomhet rettet mot en stat som er medlem av FN. En slik handling er ikke bare i strid med FN-pakten og Norges internasjonale forpliktelse til å bekjempe terrorfinansiering, men den kan også være direkte i strid med norsk lovverk.\n\nDet er dette som er alvorlig i denne saken. Og det alvoret kan ikke kamufleres med usanne påstander om at Israel praktiserer apartheid i forholdet til den selvstyrte arabiske befolkningsgruppen. Vi forstår at Regjeringen og især utenriksministeren er brakt i forlegenhet ved at israelske myndigheter har avslørt hva bistandsmidler blant annet går til. Men løsningen på dette problemet er ikke å gå til rabiate angrep på Israel med krav om straffereaksjoner som det ikke finnes saklig grunnlag for.\n\nNorske frivillige organisasjoner som har vært med på dette skammelige spillet gjennom mange år og som har kunnet finansiere deler av sin egen virksomhet med denne bistanden, burde gå stillere i dørene. Norske myndigheter bør likeledes vise langt mer ydmykhet enn hva de har gjort i denne saken. De har valgt å svare med å anklage Israel for ikke å legge frem tilstrekkelig bevis for den avdekkede finansieringen av en terrororganisasjon, mens de selv ikke har noe som helst bevis for at de har unngått å yte finansiell støtte til medlemmer av en terroristorganisasjon som er listet som sådan både i Europa og USA. Den larmende og usaklige artikkelen som er publisert av Aftenposten 20. september burde være «bevis» nok for å opptre mer stillfarende fra norsk side.\n\nAv dr. Michal Rachel Suissa, leder for Senter mot antisemittisme\n\nDenne og flere andre artikler finner du på SMAs hjemmeside: https://sma‒norge.no/",
    "«Stramt budsjett» kan ikke bety avvikling av Nord-Norge": "Meninger Dette er et debattinnlegg. Innlegget gir uttrykk for skribentens holdninger.\n\nStøre og Vedum har gjort alt de kan for å senke forventningene til statsbudsjettet til et bunnivå. Det må de gjerne gjøre, men kriser, rente og inflasjon er ingen god unnskyldning for å avvikle enhver satsing på Nord-Norge.\n\nVi har blitt vant med at pilene peker opp i nord. Under Solberg-regjeringen opplevde Nord-Norge nesten dobbelt så store private investeringer i nye jobber som i resten av landet. Flere gjennomfører videregående skole og får fagbrev eller vitnemål. En storstilt industribygging ble lagt grunnlaget for – som potensielt kan skape befolkningsvekst hvis vi bare får tak i nok folk. Og det har blitt bygget rekordmye riksvei med blant annet E6 på Helgeland som ble ferdigstilt raskere og rimeligere enn planlagt. I Nasjonal transportplan var det endelig Nordland og Nord-Norge sin tur til å være den store vinneren. Det var helt riktig prioritert siden potensialet for verdiskaping er stort her, men over lengre tid har helt nødvendige veiprosjekter blitt utsatt.\n\nInfrastruktur er og forblir et av de viktigste distriktspolitiske virkemidlene for å utvikle landsdelen vår. Det skaper større bo- og arbeidsregioner. Vi kan besøke slekt og venner tryggere og enklere. Varer og tjenester kommer raskere og rimeligere frem.\n\nNå henger det mørke skyer over den satsingen på Nord-Norge som var i gang. Det er nedslående å erfare at store samfunnsbyggende prosjekter nå står i fare, noe som vil kunne påvirke samtlige regioner i Nordland. Det er all grunn til å spørre seg hva som skjer med:\n\nHålogalandsveien som er viktig for Vesterålen, Sør-Troms, Lofoten og Ofoten\n\nE6 gjennom Nord-Salten med Sørfoldtunnelene som skulle påbegynnes neste år\n\nRevurdering av Nye veier som en effektiv veiutbygger, gjør at utbedring av en strekning på E6 nord for Saltfjellet er mer usikker\n\nEr utbedringen av E10 i Lofoten mot naturskade i rute?\n\nNår kommer utbedringen av ulykkesstrekningen RV80 mellom Fauske og Bodø i gang?\n\nBlir de siste parsellene på E6 sør på Helgeland bygget ut?\n\nHva med Bytunnelen i Narvik som haster å få gjennomført?\n\nHvor blir det av storsatsingen på fylkesveier?\n\nVi er i Høyre enig i at pengebruken må strammes til. Men like viktig er det å bruke pengene smart. Staten har store inntekter som kan benyttes til fremtidsrettede prosjekter som ikke driver opp inflasjonen. Store veiprosjekter i Nord-Norge havner i den kategorien.\n\nNå får vi snart fasiten når statsbudsjettet legges frem. Vi kan ikke sitte stille hvis tidenes satsing på infrastruktur i Nord-Norge viser seg å glippe. Dagens regjeringspartier stemte for alle disse prosjektene i opposisjon. Det forplikter, også i en tid hvor inflasjonen skal holdes nede.",
    "Aldri før har det vært flere milliardærer i Norge": "Aldri før har det vært flere milliardærer i Norge\n\nAldri før har det vært flere milliardærer i Norge. Ifølge Kapitals oversikt er det nå 444 milliardærer her i landet – og rikest av dem alle er John Fredriksen.\n\nJohn Fredriksen er øverst på Kapitals liste over Norges 400 rikeste for 20. år på rad. Her er han fotografert under sin årlige julelunsj for venner og familie på Theatercaféen i 2019.\n\nNTB\n\nPublisert: Publisert: 22. september\n\nIfølge finansmagasinet Kapitals årlige liste over Norges 400 rikeste i landet, holder det ikke å bare være milliardær for å komme på listen. I år må man ha en formue på 1,2 milliarder kroner.\n\n– Samlet formue for Norges 400 rikeste er nå 1,884 milliarder kroner. Det tilsvarer en økning på 11 prosent fra i fjor og er et historisk høyt tall, konstaterer Kapitals ansvarlige redaktør Trygve Hegnar.\n\nIfølge finansmagasinet har det blitt 37 nye milliardærer i Norge i løpet av det siste året.\n\nFor 20. år på rad topper skipsreder John Fredriksen (78) riking-lista, med en estimert formue på 124 milliarder kroner. Fredriksens konto har vokst med ti milliarder siden i fjor.\n\nPå de to neste plassene finner vi Rema 1000-eier Odd Reitan og hedgefondforvalter Ole Andreas Halvorsen, som Kapital mener har en samlet formue på henholdsvis 64 og 62,5 milliarder kroner.\n\nListen domineres av menn. Vi må helt ned på 29. plass for å finne en kvinne. Norges rikeste kvinne er rederarving Else Helene Sundt (43), med en estimert formue på 8,7 milliarder kroner.",
    "NTNU-professor mener Norge nå er klar for kjernekraft: – Uten kunnskap, blir folk skeptiske.": "26.09.22 22:09\n\nNorge har den tredje største forekomsten av thorium i verden, og dette kan i teorien erstatte all norsk energiproduksjon i 2000 år. NVE er likevel ikke med på at dette er løsningen for oss.",
    "Norge fortsetter å falle på listen over «digital livskvalitet»": "VPN-selskapet Surfshark utarbeider hvert år det de kaller DQL-indeksen (Digital Quality of Life) – en liste over verdens land rangert etter hvor gode kår den digitale sfæren har i landene. I fjor falt Norge ganske mange plasser på denne listen, og den trenden fortsetter.\n\nI den seneste utgaven av DQL-indeksen faller Norge ytterligere tre plasser – fra 14. -til 17.-plass. Danmark og Sverige ligger på henholdsvis 2.- og 5.-plass globalt, altså et stykke foran.\n\nI likhet med i fjor er det hovedsakelig på grunn av internett-prisene at Norge faller på listen.\n\nFaller syv plasser\n\nBlant de 117 landene på listen inntar Norge en 52.-plass når det gjelder priser på internett, som er et fall på hele 7 plasser siden sist. Dette gjelder for mobilt internett og bakkebasert internett samlet.\n\nNabolandet i sør, Danmark, ligger til sammenligning på en respektabel 9.-plass, mens Sverige må ta til takke med en 37.-plass i denne kategorien.\n\nInnen bakkebasert internett må nordmenn i snitt jobbe 2 timer og 24 minutter hver måned for å få råd til det billigste bredbåndsinternettet, ifølge Surfshark. Danskene må på sin side jobbe 1 time og 37 minutter.\n\nBredbåndsinternett har blitt enda dyrere i Norge siden den forrige listen, med en økning i den nødvendige arbeidsmengden på 6 minutter, sier selskapet.\n\nMobilt internett også dyrt\n\nBildet ser ikke så mye bedre ut når man skiller ut prisene på mobilt internett. I denne kategorien faller Norge hele 12 plasser, til en global 67.-plass. Nordmenn må jobbe 6 minutter og 18 sekunder i måneden for å ha råd til 1 GB med mobildata, ifølge Surfshark, som er hele 22 ganger mer enn i Danmark – hvor man kun trenger å jobbe 17 sekunder per 1 GB med mobildata.\n\nI Israel, som topper årets DQL-indeks når alle kategorier er tatt i betraktning, trenger man kun å jobbe 19 minutter per måned for det rimeligste bakkebaserte alternativet, og bare 5 sekunder for 1 GB med mobildata.\n\nOgså når det gjelder internettkvalitet har Norge falt dramatisk på listen. Sammenlignet med fjorårets rangering stuper Norge hele 20 plasser, fra 8. til 28. plass, men dette har primært å gjøre med at Norge skårer dårlig på internettstabilitet.\n\nNår det gjelder stabilitet ligger Norge i global sammenheng på begredelige 88.-plass og 62.-for henholdsvis mobilt- og ikke-mobilt internett.\n\nBedre på hastighet\n\nPå hastighetssiden ser det betraktelig bedre ut. Dersom man tar for seg mobil internett-hastighet inntar Norge en 4. plass globalt, med en gjennomsnittlig nedhastighet på 177,44 Mb/sekund. Dette tallet kom man frem til ved å gjennomføre månedlige målinger fra april 2021 frem til april i år.\n\nInnen bakkebasert internett ligger hastigheten ifølge Surfshark på 171,84 Mb/sekund, som holder til en 19. plass på årets liste.\n\nDe øvrige tre kategoriene som DQL-indeksen opererer med er elektronisk infrastruktur, elektronisk sikkerhet og «electronic government» – som kan oversettes med offentlig digitalisering.\n\nPå disse områdene ligger Norge på henholdsvis 5., 26. og 14.-plass.\n\nFlere detaljer om tallene for Norge, og mer informasjon om metodologien, finner du i Surfsharks rapport.",
    "Private brev avslører kongelig familiedrama": "Nordmarka i Oslo hadde kledd seg i sin fineste vinterdrakt denne januardagen i 1991. Sol og seks minusgrader, med snødekket natur som omkranset Kongsseteren.\n\nEtter hvert falt mørket på. I en seng innenfor de brune treveggene var et liv i ferd med å ebbe ut. Et liv i tjeneste for Norge. For monarkiet.\n\nKong Olav, Norges konge fra 1957 til 1991, ble kalt folkekongen. Foto: Morten Hvaal / NTB\n\nKlokken 22.20 den 17. januar 1991 var kong Olavs 87 år lange liv over.\n\nI mer enn 33 år hadde han vært Norges konge. Hele tiden som enkemann, uten en dronning ved sin side å dele det store oppdraget med, rådføre seg eller ta beslutninger med.\n\nFor nordmenn hadde han vært folkekongen. Hele landets varme bestefar. Men bak den kongelige fasaden var livet preget av savn og ensomhet, ifølge forfatteren bak biografien om kong Olav.\n\n– Jeg ser ham som et eksempel på en konge som alltid satte plikten foran det menneskelige, sier forfatter og historiker Tore Rem.\n\nTore Rems siste bind om kong Olav har fått navnet «Ensom majestet». Foto: Vilde Helljesen / NRK\n\n– Det handlet om at hans primære oppgave, slik han så det, var institusjonens overlevelse. At monarkiet skulle gå videre. Og det fikk nok også konsekvenser i hans egen familie.\n\nFor hva gjør du hvis du føler at det er én oppgave i livet som er viktigere enn alt annet, nemlig å sørge for at monarkiet består, og dine egne barn tar valg som kan skade det?\n\nHva gjør du hvis kontrollspørsmålet i livet alltid er «hva betyr dette for monarkiet»?\n\nI flere år har Tore Rem gravd i rojale, nasjonale og personlige arkiver og avslutter nå trilogien om kong Olav med boken «Ensom majestet».\n\nTore Rem har blant annet hatt tilgang til kong Olavs arkiv i Slottsarkivet, Erling Lorentzens arkiv, Royal Archives på Windsor i England og Riksarkivet i sitt arbeid med biografien om kong Olav. Foto: Geirr Larsen / NRK\n\nDet er som hentet ut av eventyret, det som nå vokser ut av gamle brev, dagbøker, notater og dokumenter, om kong Olavs tre store prøver etter krigen.\n\nEt familiedrama i tre akter.\n\nKong Olav sammen med sine tre barn, som alle satte ham på store prøver: Prinsesse Ragnhild (t.v.), prinsesse Astrid og daværende kronprins Harald. Foto: NTB\n\nFørste prøven: «Guden»\n\nDen første av disse tre store prøvene startet rett etter 2. verdenskrig.\n\nKong Haakon og kronprinsfamilien, med kronprins Olav, kronprinsesse Märtha og deres tre barn prinsesse Ragnhild, prinsesse Astrid og prins Harald, hadde akkurat kommet hjem til Norge igjen etter krigsårene i eksil.\n\nDe var blitt møtt av et jublende folkehav og norske flagg så langt øyet kunne se.\n\nEn jublende folkemasse på Honnørbryggen ønsket kongefamilien velkommen tilbake til Norge 7. juni 1945. Her står prinsesse Ragnhild foran, med favnen full av blomster. Foto: Scanpix / NTB\n\nDen overveldende mottakelsen hadde knapt lagt seg da kronprinsparets eldste datter, prinsesse Ragnhild, forelsket seg i en av livvaktene.\n\nHun var 15, han var 22.\n\nSkipsredersønnen Erling Lorentzen var en kjent motstandsmann og så kjekk at han i vennegjengen gikk under kallenavnet «Guden».\n\nBrevene gikk hyppig mellom ham og den unge prinsessen. Hun skrev om kongelig hverdag, om seg og søsteren, prinsesse Astrid – eller «Rags» og «Ashtray», som var kallenavnene de smugrøykende prinsessene hadde fått i USA under krigen.\n\nBare et par dager etter hjemkomsten etter krigen, fylte prinsesse Ragnhild 15 år. Foto: NTB / NTB\n\nEtter to års forelskelse og flørting ble prinsesse Ragnhild kjæreste med den sju år eldre Erling sommeren 1947.\n\nHennes foreldre og bestefar kong Haakon var skeptiske. Hva om «Guden» var en slange i paradis og ikke hadde edle hensikter?\n\nOg ikke minst: Prinsessens utkårede var ikke kongelig.\n\nHvordan ville det bli mottatt i kongeriket? Hva ville det bety for monarkiet?\n\n– Det var en frykt for at kongelig blod skulle utvannes, det var ikke tradisjon for at prinsesser giftet seg borgerlig. Alle forventet jo at Ragnhild skulle finne seg en prins i et annet kongehus, sier Tore Rem.\n\nPrinsesse Ragnhild falt pladask for den kjekke krigsveteranen Erling Lorentzen. Foto: NTB\n\nDet ble begynnelsen på en årelang utmattelseskamp for kjærligheten.\n\n– Den er full av dramatikk, av forbud, at de ikke får lov til å se hverandre et helt år, av hemmelige brev og hemmelige møter. Av bitre brev mellom kjærestene, og mellom kjæresteparet og kronprinsparet og til dels kongen. Det er en liten Romeo og Julie-historie, beskriver Rem.\n\nKong Haakon og kronprinsesse Märtha kjempet sammen med kronprins Olav mot forholdet.\n\nDe gjorde det de kunne for å holde det unge paret fra hverandre og syntes å mene at avstand var beste motgift mot ung kjærlighet, ifølge Rem.\n\nPrinsesse Ragnhild ble sendt på kostskole i Sveits, samtidig som kjæresten studerte i USA. Men når paret ikke fikk være sammen, fortsatte brevskrivingen.\n\nFra alpelandet skrev prinsessen til «kjæreste Erling» om dagligliv og skolegang, om kjedelige representasjonsoppdrag og møter med folk hun ikke aner hvem er – og avslører hemmelige møter mellom henne og kjæresten.\n\n«Jeg tror det er lurt å ikke snakke for meget om at du har vært her nede når vi kommer hjem. Ikke minst til mor og far. Men det skjønner du sikkert også,» skrev hun og avsluttet med: «Masse hilsener fra din egen Ragnhild».\n\nDette brevet som prinsesse Ragnhild skrev til «kjæreste Erling», datert 22. mai 1949, er undertegnet med «din egen Ragnhild». Foto: Vilde Helljesen / NRK\n\nForeldrene og bestefar strammet grepet ytterligere. Det unge paret ble ilagt ett års karantene, viser brev Rem har fått tilgang til. Paret fikk ikke sees og ikke kommunisere med hverandre. De måtte vise at forholdet tålte det – eller kanskje helst gikk over.\n\nDet var savn og frustrasjon. En usikkerhet som tæret på prinsessen og kjæresten. Spørsmål om avklaringer eller et løfte om å få forlove seg når prinsessen ble myndig, ble møtt med taushet.\n\nMen forholdet fortsatte.\n\nDet ble nye karantener, nye brevforbud og nye forbud mot å møtes. Såpass måtte kjærligheten tåle dersom den var ekte, mente både kongen og kronprinsparet, ifølge Rem.\n\nBlant brevene som har ligget i Lorentzens arkiv, er blant annet håndskrevne brev fra både prinsesse Ragnhild, kronprins Olav og kong Haakon. Foto: Vilde Helljesen / NRK\n\nDe bevarte brevene fra den gangen dokumenterer et stort familiedrama.\n\nFem år etter at de møttes, skrev prinsesse Ragnhild til kjæresten at det ikke fantes noen lov som forbød henne å gifte seg med den hun ville, men at hun kom til å bli ekskludert fra familien for evig og alltid dersom hun trosset dem. Hun har ikke noe til overs for bestefaren og foreldrene, la hun til.\n\n«Om jeg så skal si det selv, har de vært mer enn forferdelige mot meg i denne vår vanskelige tid.»\n\n«Det er nesten det som er verst for meg, at de sier og oppfører seg sånn mot den jeg er så fantastisk glad i. Det er virkelig en forferdelig påkjenning for meg,» skrev prinsessen.\n\nHindringene fortsatte. Men paret holdt sammen.\n\nNå fortjener de lykke og normalitet etter «all denne jævelskapen», utbrøt prinsesse Ragnhild i et av brevene til kjæresten i 1952.\n\nRagnhild og Erling hadde håpet å få kunngjøre en forlovelse i desember 1952, men bestefar kong Haakon sa nei, da Ragnhild befant seg i USA. Foto: Vilde Helljesen / NRK\n\nPrinsessens mor, kronprinsesse Märtha, forsøkte til slutt å bruke krigshelten og motstandsmannen Gunnar «Kjakan» Sønsteby som mellommann. Han var nær venn av Erling Lorentzen, og kronprinsessen ville at Sønsteby skulle få ham til å gjøre det slutt med datteren. Men Sønsteby avslo. Det var for sent, paret var oppriktig glade i hverandre, svarte han kronprinsessen, har han selv fortalt.\n\nTil slutt så Erling Lorentzen seg nødt til å gå til kongen selv. Nå gjaldt det å redde Ragnhilds forhold til familien. Kjæresten advarte majesteten om at prinsessen var i ferd med å «drives utenfor sitt hjem» og miste «sin respekt og tro på» foreldrene, ifølge Rem.\n\nDet var gått over sju lange og sju brede siden de møttes da paret endelig fikk det etterlengtede klarsignalet.\n\nPå nyåret i 1953 kunne prinsesse Ragnhild og Erling Lorentzen endelig kunngjøre sin forlovelse. Foto: NTB\n\nI januar 1953 skrev kronprins Olav til datteren:\n\n«Nu har Bestefar fått svar fra Torp (statsminister Oscar Torp) angående deg og Erling, og jeg er glad for å kunne fortelle deg at Bestefar vil gi sin tillatelse til at dere skal gifte dere.»\n\nSå ble kronprinsen – og pappaen – personlig:\n\n«Jeg vet det har vært en vanskelig tid for deg, dette, med all usikkerheten, men jeg håper du allikevel forstår at dette ikke har vært gjort av ond vilje, men fordi det er mange problemer som fester seg ved alt dette, og det overveiende av alt at vi, dine foreldre, skulle bli helt sikre på at du fullt ut forsto hva du gjør og fatter rekkevidden av ditt ønske om å gifte deg med Erling. Gud velsigne deg barnet mitt, og må ditt fremtidige liv alltid være fullt av den gleden som kjærlighet gir!»\n\nKort tid etter bryllupet flyttet prinsesse Ragnhild og ektemannen til Brasil. Foto: NTB / NTB\n\nHan underskrev med «din gamle trofaste Pappa».\n\n– Jeg tror nok de kjente på den sårbarheten som lå i det å være en liten og ganske fersk kongefamilie i dette landet. Og at det å trå feil med en sånn relasjon kunne få konsekvenser for kongehuset og dets stilling. Det tror jeg var det sentrale. Og så var det nok oppriktig kjærlighet til datteren og usikkerhet på om dette var den rette relasjonen for henne, sier Tore Rem.\n\n15. mai 1953 giftet prinsesse Ragnhild seg med borgerlige Erling Lorentzen i Asker kirke og ga avkall på tittelen Hennes kongelige høyhet, samt den årlige apanasjen.\n\nPrinsesse Ragnhild, som døde i 2012, valgte å brenne de aller fleste brevene hun hadde fått av kong Olav. Men noen brev finnes fortsatt. Foto: Vilde Helljesen / NRK\n\nAndre prøven: Fraskilt og borgerlig\n\nSnart ventet den andre store prøven. Den skulle bli enda verre.\n\nKongefamilien var lammet av sorg på midten av 50-tallet. Kronprinsesse Märtha var død, bare 53 år gammel. Få år senere gikk kong Haakon bort.\n\nKong Olav V sto helt alene da yngstedatteren, prinsesse Astrid, som da var blitt Norges førstedame, ville gifte seg med sin Johan Martin Ferner.\n\nPå 26-årsdagen i 1958 hadde prinsesse Astrid vært Norges førstedame i nær fire år allerede. Foto: NTB\n\nForretningsmannen var ikke bare borgerlig, han var også nylig fraskilt.\n\nHvordan ville det bli mottatt i kongeriket? Hva ville det bety for monarkiet?\n\nI offentligheten var reaksjonene på forholdet sterke. Det ble diskutert om kongen, som kirkens overhode, kunne tillate at datteren hans giftet seg med en skilt mann.\n\nHos de kongelige slektningene i Storbritannia hadde kong Olav dessuten sett skrekkeksempel på hvor store utfordringer utradisjonelle kjærlighetsvalg kunne skape. Der hadde fetteren, kong Edvard VIII, abdisert og gitt fra seg tronen for å kunne gifte seg med en fraskilt kvinne. Og dronning Elizabeths lillesøster fikk ikke gifte seg med sin store kjærlighet, en fraskilt mann.\n\n– Dette er jeg helt sikker på at også preget kong Olav, og han forsøkte å lære av det. At lignende skandaler skulle skje i det norske kongehuset, var noe av det han fryktet aller mest, sier Tore Rem.\n\nPrinsesse Astrid fortsatte å skjøtte pliktene som kongehusets førstedame, mens hun ventet på en avklaring fra faren om hun fikk gifte seg eller ikke. Hun måtte vente i fem år.\n\nDa kong Olav sa ja til forlovelse, etter å ha spurt både statsministeren og stortingspresidenten til råds, utløste det en storm mot kongehuset.\n\nDet vakte overskrifter og stor debatt da prinsesse Astrid forlovet seg med Johan Martin Ferner, som fra før hadde vært både gift og skilt. Foto: NTB\n\nFlere biskoper og prester nektet å vie paret. Kong Olav måtte ut i landet for å finne en som ville vie prinsessen og den fraskilte.\n\nI januar 1961 sto bryllupet i Asker kirke, og kong Olav bestemte at datteren skulle miste tittelen kongelig høyhet og tituleres prinsesse Astrid, fru Ferner.\n\nDenne andre store prøver var vond for kongen. Den tredje skulle bli et mareritt.\n\nKong Olav poserte sammen med brudeparet da de giftet seg i januar 1961. At kongelige giftet seg med ikke-kongelige var i seg selv uvanlig på den tiden. At den utkårede i tillegg var en skilt mann, var uhørt. Foto: NTB / NTB\n\nTredje prøven: Arveprinsens vanskelige kjærlighet\n\n– Da var det selve arveprinsen som ville gifte seg borgerlig. Så det toppet nummer en og to, i hvert fall for Olav, for da sto enda mer på spill når det gjaldt kongedømmet, sier Tore Rem.\n\n– Og jeg tror det er veldig vanskelig å forstå Harald og Sonjas kamp for å få hverandre, uten å forstå de to foregående prosessene.\n\nNorges neste konge, daværende kronprins Harald, hadde vært på fest hos en kamerat. Blikket limte seg fast til en av de andre gjestene: Sonja Haraldsen. Historien skrives i mars 1959.\n\nTilsynelatende umulig, har Harald selv sagt om det som skjedde.\n\nEn tronarving og en borgerlig kvinne.\n\nHvordan ville det bli mottatt i kongeriket? Hva ville det bety for monarkiet?\n\nDet var den vanskeligste avgjørelsen i kong Olavs liv. Men han snakket ikke med kronprins Harald om det. Ikke med døtrene heller.\n\nKong Olav og kronprins Harald sto alene på Slottsbalkongen på 17. mai i 1964. Rundt samme tid begynte norsk presse å skrive om kronprinsens kontroversielle kjærestevalg. Foto: NTB / NTB\n\nDa offentligheten fikk nyss om forholdet, slo et nær samstemt Presse-Norge fast at monarkiet ville bli avsluttet dersom kronprinsen giftet seg borgerlig. Kong Olav så seg nødt til å sende ut en pressemelding og avkrefte at sønnen skulle gifte seg borgerlig.\n\nEt slag i ansiktet, har Harald og Sonja senere kalt det.\n\nTore Rem påpeker at det veldig lenge var tilnærmet politisk enighet om at det var umulig at arveprinsen skulle få gifte seg borgerlig.\n\nDa kong Olav endelig ga sitt ja, stilte de nyforlovede til fotografering på Slottet sammen med Sonjas mor Dagny Haraldsen. Foto: NTB scanpix\n\n– Selv rett før paret endelig fikk lov til å forlove seg i 1968, var det stor uenighet i regjeringen. Selv de som mente at man måtte si ja til forholdet, mente at det ville bety slutten på monarkiet, og at kong Olav måtte få beskjed om det. Så det er en enorm dramatikk, altså.\n\n– Det er utrolig mye som står på spill, og det er det som er Olavs perspektiv. Det er plikten fremfor menneskelige hensyn. Fordi hans oppgave her på jord er å sørge for at denne institusjonen fortsetter. Det tror jeg er en veldig viktig del av hans selvforståelse. Det var det som styrte beslutningene hans. Når han da opplever den motstanden i det politiske, holder han igjen. Altfor lenge, kan vi se i ettertid. Men han ville ha støtte i flest mulig miljøer for han tør å gi etter.\n\nDet tok ni år før Harald og Sonja fikk aksept for sitt forhold. Det tar tid når hele Norge, konge, regjering og storting skal tas med i bedømmelsen av om hun og han skal få hverandre.\n\nDa de endelig fikk hverandre og giftet seg i Oslo domkirke i august 1968, var det kong Olav selv som fulgte Sonja Haraldsen inn.\n\nDa hun vinket til folket og ble fulgt inn i Oslo domkirke av kong Olav, var hun Sonja Haraldsen. Da hun gikk ut etter vielsen, var hun kronprinsesse Sonja av Norge. Foto: NTB\n\nOmringet av de tre barna\n\nMonarkiet besto. Overlevde de tre prøvene.\n\nDa mørket falt på om kvelden den 17. januar 1991, og kong Olavs liv var i ferd med å ebbe ut på Kongsseteren, sto de tre barna rundt sengen hans.\n\nDe som skulle ta kongeriket videre. Kong Olav kunne gi stafettpinnen og monarkiet videre.\n\nTore Rem beskriver de siste minuttene.\n\n– De to døtrene hans var på plass allerede, og så ble kronprinsen kalt opp, han var ute på et oppdrag. Og når han ankommer, skal kong Olav ha sagt: «Åh, er du her». Og så sovnet han.\n\nNRK har vært i kontakt med Slottet, som ikke ønsker å kommentere denne saken.",
    "Skryter av norske hønsebønder: – Vasker hender og bytter klær": "Alt innhold er opphavsrettslig beskyttet. © 2020 Stavanger Aftenblad. ACAP-beskyttet. Personvernpolicy og cookies. Stavanger Aftenblad arbeider etter Vær Varsom-plakatens regler for god presseskikk. Stavanger Aftenblad har ikke ansvar for innhold på eksterne nettsider som det lenkes til.",
    "Politivold på agendaen nå – både i Frankrike og i Norge!": "Dommen mot en politimann i Frankrike bør blåse liv i kampen mot politivold, skriver Sophie Matlary i dette innlegget.\n\nShare 0 Tweet 0 Email Print 0 Shares\n\nTre franske politibetjenter er nå dømt, skyldige i drapet på Amadou Koume – mannen med afrikansk bakgrunn som brutalt ble drept i Frankrike i 2015. Politibetjentene ble endelig straffet, men ble kun dømt til 15 måneders betinget fengsel. Den, etter min mening, altfor milde straffen kan skyldes holdninger i samfunnet og den ettergivende tonen det franske rettsapparatet har overfor politiet.\n\nDøde av langsom kvelning\n\nPolitivold og rasisme mot minoriteter, og spesielt afrikanere og arabere, er altfor vanlig, og fenomenet er nå i 2022 godt institusjonalisert i Frankrike. 730 mennesker er drept av politiet i Frankrike fra 1977 til 2020, altså cirka 10-17 personer per år.\n\nAmadou Koume-saken har provosert mange i Frankrike, og flere føler en form for sinne mot, og redsel for, politiet etter en slik hendelse. Samfunnsinstansen som skal beskytte og sikre befolkningen, spiller ut en forvirrende blanding av kort samtidig, og gjør spesielt minoritetsbefolkningen usikker. Tall fra 2020 viser at en tredjedel av franskmenn føler seg utrygge rundt politiet. Dette er et velkjent fenomen i land med høy grad av fattigdom og statlig korrupsjon, især i Afrika, Sør-Amerika og Asia, men det er skremmende tall for et vesteuropeisk, liberalt land.\n\nKoume-hendelsen er bare en blant flere drap hvert år. Koume døde etter at han ble fastholdt mot bakken i en bar, holdt i kvelertak, og deretter etterlatt med håndjern bak ryggen i mer enn seks minutter. Koume, hvis navn har blitt et protestslagord mot politivold i Frankrike, døde som resultat av en langsom «mekanisk kvelning» slik beskrevet av en medisinsk ekspert, under rettssaken denne uken. Ikke så altfor ulikt George Floyd-drapet.\n\n«Tilfeldig» kontroll av arabiske t-banepassasjerer\n\nDeler av det franske politiet sliter med holdninger, handlinger og en generell rollemisforståelse – noen ganger med dødelig utfall. Og man trenger ikke lete lenge etter eksempler på at rasisme og diskriminering ofte er utløsere: Det er bare å ta en tur til noen av de fattigere bydelene i Nord-Paris, eller ta en tur med t-banen!\n\nPolitivold og rasisme mot minoriteter, og spesielt afrikanere og arabere, er altfor vanlig […]\n\nOvennevnte fikk jeg selv erfare da jeg tok t-banen i et av de finere strøkene i Paris, og bemerket meg at politiet utførte «tilfeldige» kontroller av passasjerer – men likevel ikke av hvilke som helst – kun av de med arabisk utseende.\n\n– Jeg er fra Norge. «Dra tilbake dit du kommer fra!»\n\nSelv har jeg både jobbet for, og er godt kjent med, det norske politiet. Det er en etat som, i kontrast til mine observasjoner rundt det franske politiet, er både imøtekommende og omgjengelige. Jeg ble møtt med en viss grad av sjokk da jeg valgte å konfrontere det franske politiet mens de utførte sitt oppdrag på t-banen: For det første fordi en passasjer, en kvinne, turte snakke direkte med dem uten å være redd for å selv havne i problemer, og for det andre fordi hun stilte så konkrete og direkte spørsmål ved politiets åpenbare rasistiske praksis:\n\n– Hvorfor stopper dere bare arabere egentlig? Hva med de som er ‘hvite’, som jeg nettopp så hoppe over sperringene uten billett her?\n\n«Vi stopper kun tilfeldige folk. Det er ingen spesiell strategi bak hvordan vi velger ut mennesker.»\n\n– Men dere stopper likevel tre nordafrikanere og ingen andre? Jeg tror ikke det er mye tilfeldighet i det?\n\nDen ene politimannen ble spesielt brydd av mine spørsmål – og spurte hvor jeg kom fra.\n\n– Jeg er fra Norge. Og der gjør vi ting langt bedre enn her, i alle fall i politiet. Her er det masse rasisme.\n\nHan ble hissig og ba meg raskt om heller å ‘dra tilbake til dit jeg kom fra hvis jeg ikke var fornøyd’, noe jeg påpekte var en gjentagende, og diskriminerende, kommentar mange har hørt altfor ofte før, hvorpå jeg ønsket han en fortsatt god dag.\n\nDet kommer ikke til å bli mindre fransk politivold med det første, i alle fall ikke så lenge deler av befolkningen er redde for dem, og ikke før regjeringen prioriterer problemet istedenfor å akseptere det.\n\nVåre leserinnlegg er meningsytringer som gir uttrykk for skribentens holdning. Se her for mer informasjon om hvordan du sender et innlegg til våre debattsider.",
    "Frokostmøte: Slipp av leieboligprisstatistikken K3 2022": "Etter pandemien har det vært stor prisvekst i utleieboligprisene i de store byene i Norge i kombinasjon med et lite utbud av utleieboliger.\n\nHvordan utviklet utleieboligprisene seg i tredje kvartal?\n\nOg: Hva vil vi med leiemarkedet?\n\nEiendom Norge og FINN.no inviterer til frokostmøte med presentasjon av leieprisstatistikken og data fra leiemarkedet, etterfulgt av paneldebatt.\n\nEiendom Norge-direktør Henning Lauridsen presenterer utleieboligprisstatistikken for K3.\n\nAnalytiker Richard Fossum presenterer data fra FINN.no. Hvem er leietakere og hvordan opptrer de i markedet?\n\nMer info kommer.",
    "Hafslund, Magnora og Helios starter nytt solkraftselskap i Norge": "Hafslund, Magnora og Helios starter nytt solkraftselskap i Norge\n\nI forbindelse med nyetableringen vil Magnora gjennomføre en rettet emisjon hvor Hafslund skyter inn 100 millioner kroner. Med det vil Hafslund ende opp som største enkeltinvestor i Magnora.\n\nSelskapene Hafslund, Magnora og Helios har en ambisjon om at det nyetablerte selskapet skal utvikle 1.000 Megawatt solkraft for å sikre mer fornybar energi til Norge. Bildet er tatt fra en solpark i Sverige, og er ikke relatert til satsingen fra de tre selskapene.\n\nPublisert: Oppdatert 21. september\n\nDe tre partene har en ambisjon om at det nyetablerte selskapet skal utvikle 1.000 megawatt solkraft for å sikre mer fornybar energi til Norge, skriver Magnora i en børsmelding.\n\nDet nye solkraftselskapet vil eies 40 prosent hver av Hafslund og Magnora, mens Helios vil eie 20 prosent.\n\nI tillegg til de 100 millioner kronene Hafslund skal skyte inn i Magnora, skal det Oslo-kommuneeide selskapet også bidra med 15 millioner kroner i utviklingskapital i det nye selskapet.\n\nLes på E24+ Investtech-analyse: Tre gode kjøp for Aksje-NM\n\nHafslund får førsterett\n\nDet ferske selskapet, som det ikke opplyses har noe navn ennå, skal utvikle solkraftprosjekter fra start og frem til de er byggeklare, hvorpå Hafslund skal ha førsterett til å kjøpe prosjektene.\n\n– Hafslund ønsker å ta en aktiv rolle i utviklingen av solenergi i Norge og tror nye prosjekter innen sol kan bygges raskere enn tilsvarende prosjekter innen vannkraft og vindkraft. Dette vil øke tilbudet av kraft, og vil bidra til lavere kraftpriser til husholdninger og industri i Norge», sier Hafslunds visekonsernsjef Martin S. Lundby.\n\nInngår intensjonsavtale\n\nSom del av avtalen skal Hafslund som nevnt skyte inn 100 millioner kroner i Magnora. Det vil gi Hafslund en eierandel på over fem prosent, som betyr at selskapet er største enkeltinvestor i Magnora.\n\nDe to selskapene har også etablert en intensjonsavtale om fornybarsamarbeid, som gjør at de skal søke samarbeid hvor det anses ønskelig og verdifremmende for begge parter.\n\n– Magnora er svært fornøyd med at Hafslund ser verdien i Magnoras utviklingsportefølje og underliggende potensial, sier daglig leder i Magnora, Erik Sneve.\n\nHafslund opplyses i meldingen å være Norges nest største produsent av fornybar kraft, og eier helt eller delvis mer enn 80 vannkraftverk i Norge.\n\nI juli gikk Hafslund også sammen med fornybarselskapet Cloudberry om et svensk vindkraftprosjekt.\n\nFremdeles liten bidragsyter\n\nFor å sette i perspektiv hvor mye det nye solkraftselskapet ønsker å utvikle, var det ved utgangen av 2021 186 megawatt solkraft koblet til nettet. Dette gir en årsproduksjon på 0,15 terrawattimer, eller én promille av Norges kraftproduksjon.\n\nSolkraftverk leverer relativt lite strøm sammenlignet med vindkraftverk, og et anlegg på 7 megawatt kan gi om lag 6,4 gigawattimer kraft i året. Det dekker forbruket til 320 husholdninger.\n\nLes også Nå får Norge sitt første store solkraftverk",
    "Meteorologene advarer om mye regn i Sør-Norge": "Farevarselet gjelder fram til midnatt tirsdag kveld, ifølge Meteorologisk institutt.\n\nDet kan komme mellom 40 og 60 mm regn på 24 timer mandag, advarer meteorologene. Bilister bes om å tilpasse farten og kjøre etter forholdene, og det er fare for vannplaning.\n\nDet kraftige regnet kan føre til overvann i tettbygde områder, og veier kan bli stengt.",
    "Brudd i meklingen: Lærerstreiken fortsetter": "– Da kan jeg dessverre meddele at vi dessverre ikke har kommet frem til en løsning i disse forhandlingene, sier riksmekler Mats Ruland søndag ettermiddag.\n\nKunnskapsminister Tonje Brenna omtalte fredag situasjonen som alvorlig. Søndag mener hun at situasjonen stadig blir mer alvorlig.\n\n– Det er beklagelig at partene ikke har kommet til enighet. For hver dag som går, blir situasjonen mer alvorlig for elevene, sier kunnskapsminister Tonje Brenna til NTB.\n\nKunnskapsminister Tonje Brenna. Foto: Even Bjøringsøy Johnsen / NRK\n\n– Det er fortsatt partenes ansvar å finne en løsning. Arbeids- og inkluderingsdepartementet følger med, som ved alle arbeidskonflikter, sier arbeids- og inkluderingsminister Marte Mjøs Persen til NRK.\n\nRuland sier at partene oppriktig har gjort et forsøk, men dessverre ikke har klart å finne en felles plattform.\n\n– Slik situasjonen er nå, med den avstanden som er mellom partene, så har jeg ikke noe grunnlag til å legge frem en skisse til en løsning heller, sier Ruland.\n\nDet er foreløpig ikke planlagt nye møter.\n\n– Vi kommer ikke til å gi opp dette arbeidet. Dette er en konflikt som må løses – det er en alvorlig situasjon. Mange barn har nå stått lenge uten undervisningstilbud, sier Ruland.\n\n– Nå er grensen nådd\n\n– Nyheten om brudd i meklingen og at lærerstreiken fortsetter gjør meg dypt bekymret, sier Tove Gundersen, generalsekretær i Rådet for psykisk helse.\n\nTove Gundersen, generalsekretær i Rådet for psykisk helse. Foto: Patrick da Silva Saether\n\nDet er økning i henvisninger til spesialisthelsetjenesten, ifølge Gundersen. Hun mener arbeidsdepartementet må om gå inn for tvungen lønnsnemd.\n\n– Nå er grensen nådd, mener vi. Barna taper. Retten til læring og retten til streik er i helspenn. Presset på den psykiske helsen er enorm for mange. Det rapporteres om flere skoler som ber om unntak fra streik, skriver Gundersen i en pressemelding.\n\nBarneombud Inga Bejer Engh mener lærerstreiken vil kunne føre til et etterslep på læring som det ikke blir mulig å ta igjen. Hun ber regjeringen ta et valg.\n\n– I løpet av de neste dagene må regjeringen sørge for å ha et godt beslutningsgrunnlag for å vurdere om de skal gripe inn i konflikten eller ikke. Vi er kommet dit at regjeringen må vise hva de vekter høyest slik situasjonen er nå, streikeretten eller barns rettigheter. En langvarig streik i etterkant av en pandemi gjør at vi nå er i en helt særegen situasjon, skriver barneombud Inga Bejer Engh i en epost til NTB.\n\nBarneombud Inga Bejer Engh. Foto: Roar Strøm / NRK\n\nKrevende for regjeringen\n\nPolitisk kommentator i NRK, Tone Sofie Aglen, sier at få eller ingen egentlig trodde på en løsning i helga.\n\n– Men det har vært viktig, særlig for regjeringa, å vise at man har prøvd alt, sier Aglen.\n\nPolitisk kommentator i NRK, Tone Sofie Aglen. Foto: NRK\n\nHun sier det vil være krevende for regjeringen å gripe inn i streiken.\n\n– Samtidig er det nok ennå mer krevende å se på at norske skolebarn, etter to pandemiår, går inn i høstferien uten å ha vært på skolen. Så jeg tror nok det går mot en tvungen lønnsnem tidlig kommende uke.\n\n– Vil ikke finne seg i dette lengre\n\nSteffen Handal, leder i Utdanningsforbundet, var svært skuffet etter forhandlingsbruddet.\n\n– Jeg er en representant for 190.000 lærere, som setter meg til forhandlingsbordet for n'te gang med en arbeidsgiver som ikke har nødvendige mandat til å komme oss i møte. Det vil innebære at lærerne vil også være lønnstapere i årene som kommer, og det er helt uakseptabelt, sier Handal.\n\nUtdanningsforbundets leder Steffen Handal mener KS må få på plass et videre mandat i forhandlingene. Foto: William Jobling / NRK\n\n– Jeg tror folk må forstå at norske lærere vil ikke finne seg i dette lengre. Dette går ikke, det må ta slutt, og det er (Tor Arne) Gangsø og KS nødt til å forstå. Han trenger et annet mandat for å avslutte denne konflikten.\n\n– Hva slags mandat?\n\n– Han trenger et videre mandat for å komme oss i møte, slik at ikke lærerne er lønnstapere også i fremtiden.\n\n– Trist dag\n\nBåde KS og lærerorganisasjonene har sagt at de vil holde fram så lenge det er håp om å finne en løsning på konflikten som har vart siden 8. juni.\n\n– Det er en trist dag. Vi har jobbet hardt og strukket oss svært langt. KS hadde håpet å finne en løsning på streiken slik at elevene kunne komme tilbake til skolen, sier arbeidslivsdirektør Tor Arne Gangsø i KS.\n\nArbeidslivsdirektør i KS, Tor Arne Gangsø, sier det er en trist dag. Foto: Fotograf Johnny Syversen\n\n– Norsk Lektorlag beklager på det sterkeste at vi ikke klarte å komme i mål. Vi har forsøkt å være konstruktive inn i denne prosessen, sier Helle Christin Nyhuus, leder av Norsk Lektorlag.\n\nTrapper opp streiken\n\nNorsk Lektorlag er skuffet over at det ikke er mulig å komme lenger etter 112 dager med konflikt, skriver de i en pressemelding.\n\n– Dette er en svært alvorlig situasjon, og vi beklager på det sterkeste at vi ikke klarte å komme i mål denne helgen heller. Vi opplever en arbeidsgiver som ikke har tatt denne streiken eller streikegrunnlaget alvorlig, sier Nyhuus.\n\nHelle Christin Nyhuus i Norsk Lektorlag. Foto: Fartein Rudjord\n\nDette betyr at streiken fortsetter. I morgen 26. september trappes streiken opp med uttak på Thor Heyerdahl videregående skole og på Ås videregående skole.\n\n– Våre medlemmer er fortsatt motiverte og mener at dette er en viktig kamp for fremtidens skole. Samtidig er vi sterkt berørt av alle elever som ikke får undervisning. Dette må KS ta sin del av ansvaret for, sier Nyhuus."
}