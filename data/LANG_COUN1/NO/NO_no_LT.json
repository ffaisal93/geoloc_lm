{
    "46-åring fra Polen dømt for drap på 57-åring fra Litauen, melder Romerikes Blad": "Mannen er også dømt til å betale til sammen en oppreisning til avdødes kone og sønn på 640.000 kroner, samt å betale erstatning for lidt og framtidige tap til avdødes sønn på 175.000 kroner, ifølge dommen fra Romerike og Glåmdal tingrett, melder Romerikes Blad.\n\n46-åringens forsvarer, advokat Gunhild Lærum, opplyser at hun foreløpig ikke har snakket med sin klient og at hun derfor ikke kan kommentere saken.\n\nVladas Kvederys ble funnet død i en bolig i Lørenskog rett etter midnatt natt til søndag 1. august. Ifølge politiet døde litaueren av forblødning etter en stikkskade. Den nå 46 år gamle polske statsborgeren var bosatt i det samme hus, og han ble pågrepet og siktet samme dag.",
    "Nå skal det avgjøres om norsk luftvern skal beskytte hele Baltikum": "Przemyslav Kowalczuk, direktør i PIT-Radwar/Mesko (t.v) og Estlands forsvarsminister Hanno Pevkur under signering av Piorun-luftvern i Polen 7. september. Snart skal Estland og Latvia også bestille luftvern med større rekkevidde. Foto: Det estiske forsvarsdepartementet",
    "Litauere misliker hyllesten av Gorbatsjov: – Han var en kriminell": "Faren til den litauiske psykologen Robertas Povilaitis ble drept da sovjetiske soldater i januar 1991 ble satt inn mot demonstranter i Vilnius. 13 andre ble også drept, og over 700 ble skadd. Dette skjedde mens Gorbatsjov fortsatt satt med makten i Kreml.\n\n– Han deltok i svært alvorlige forbrytelser, utførte dem, organiserte dem, ga ordrene. Han var en kriminell, sier Povilaitis, som misliker sterkt det han kaller glorifiseringen av den tidligere sovjetlederen.\n\nKrigsforbrytelser\n\nI 2019 fant en domstol i Litauen en rekke tidligere sovjetiske offiserer og tjenestemenn skyldige i krigsforbrytelser, men landets riksadvokat nektet å etterforske Gorbatsjov. Det opprørte Povilaitis og andre, som tidligere i år fremmet et sivilt søksmål mot ham.\n\nIfølge søksmålet hadde Gorbatsjov kontroll over Sovjetunionens forsvar, men unnlot å stanse «den internasjonale forbrytelsen» som ble begått mot litauerne som søkte frihet etter 50 år med sovjetisk okkupasjon.\n\n[ «Gorbatsjov var annerledes. Vi kunne kjenne på oss at noe var på gang» ]\n\nHensynsløs\n\nLitauens forsvarsminister Arvydas Anusauskas slutter seg heller ikke til hyllesten av Gorbatsjov.\n\n– Han var en kriminell som på hensynsløst vis ga ordre til at fredelige protester i Vilnius, Tbilisi, Almaty, Baku og andre byer skulle slås ned på. Han viste ingen anger, skriver han på Facebook.\n\n– Det er dette minnet vi sitter igjen med, selv om man aldri skal snakke stygt om de døde, legger han til.\n\n[ Gorbatsjov hylles som en mann som endret historiens gang ]\n\nGlemmer aldri\n\nUtenriksminister Gabrielius Landsbergis er også helt klar på at litauere ikke vil være med på glorifiseringen av Gorbatsjov.\n\n– Vi vil aldri glemme det enkle faktum at hæren hans drepte sivile for å forlenge regimets okkupasjon av landet vårt, skriver han på Twitter.\n\n– Soldatene hans skjøt mot våre ubevæpnede demonstranter og knuste dem under stridsvognene sine. Det er slik vi kommer til å minnes ham, skriver Landsbergis.\n\n[ Mikhail Gorbatsjov – mannen som fikk slutt på den kalde krigen – er død ]",
    "Bewi fullfører kjøp i Litauen": "Bewi, som 1. juli meldte om avtalen for kjøpet av UAB Baltijos Polistirenas (BalPol), har nå fullført kjøpet, opplyses det i en børsmelding.\n\nDet totale vederlaget for aksjene i BalPol utgjør om lag 28,8 millioner euro, hvorav 50 prosent er betalt kontant og 50 prosent er betalt ved utstedelse av 2,2 millioner vederlagsaksjer i Bewi til en aksjekurs på 64,64 kroner pr. aksje.\n\n(TDN Direkt)",
    "Nekter å ta imot russiske våpen-flyktninger": "BRUSSEL (TV 2): Det er strid om russiske menn som flykter fra tvangsinnkalling til krigstjeneste, skal ønskes velkommen i EU.\n\nFLYKTER: Mange russiske unge menn flykter fra tvangsinnkalling til krigen i Ukraina. På grensen mellom Russland og Ukraina var køene lange denne helgen. Foto: AFP\n\nMandag startet EU-landene det første av flere krisemøter om hvordan strømmen av unge menn, som flykter ut av Russland skal håndteres.\n\n– EU burde vise åpenhet for dem som ikke vil bli brukt av Kreml, var beskjeden fra presidenten for EUs råd, Charles Michel før helgen.\n\nIkke alle medlemslandene er enige i det.\n\nSist uke ble det kjent at president Vladimir Putin setter i verk delvis mobilisering av 300 000 reservister til krigen i Ukraina. Nesten 17 000 russere krysset grensen over til Finland i helga. Ved grensen mellom Russland og Georgia var det på søndagen mer enn 3000 biler som ventet på å krysse inn i Georgia.\n\nEU har nylig gjort visum-prosessen vanskeligere for russere. Den belgiske statsministeren Alexander de Croo er i mot å åpne dørene på vidt gap for de som flykter fra å bli sendt i krigen. Han får følge av kolleger fra Estland, Litauen og Tsjekkia.\n\nIKKE VELKOMMEN: Statsminister Kaja Kallas i Estland vil ikke ta imot russiske unge menn som flykter fra krigstjeneste i Russland. Foto: Ints Kalnins/Reuters\n\n– Hver statsborger er ansvarlig for sitt lands handlinger, og russiske statsborgere er ikke noe unntak. Derfor vil vi ikke innvilge asyl til russiske menn som flykter fra landet sitt. De burde ta avstand fra krigen, sier statsminister Kaja Kallas i Estland til Agence Europe.\n\nDen litauiske utenriksministeren sier via Twitter at russerne heller burde bli hjemme og slåss. Mot Putin.\n\nTyskland er derimot forberedt på å ta imot flyktende russere, som ikke ønsker å kjempe i Ukraina. EU-kommisjonen understreker at grensekontrollen ved EUs ytre grense, må gjennomføres i samsvar med grunnleggende juridiske rettigheter.\n\n– Retten til internasjonal beskyttelse må alltid respekteres, men ansvaret for å behandle søknadene ligger hos medlemslandene, ifølge EU-kommisjonen. Krisemøtene om hvordan russiske asylsøknader eventuelt skal behandles fortsetter tirsdag.",
    "Danmark selger seg dyrt på søndagens tippekupong": "Danmark og Frankrike har begge mye å spille for i den siste kampen i Nations League. Vi tror Danmark kan skape trøbbel for de franske stjernene på søndagskupongen.\n\nDenne ukens søndagskupong består av ni kamper fra Nations League, to fra Toppserien og en fra PostNord-ligaen. Bonuspotten er på ca. 450.000 kroner. Innleveringsfristen er kl. 14.55.\n\n<b> </b>\n\n1. Danmark - Frankrike\n\nDanmark har alt å spille for i søndagens kamp. De kan vinne gruppe A1 i Nations League med seier mot de regjerende verdensmesterne Frankrike hjemme i Parken, men da må Kroatia samtidig spille uavgjort eller tape mot Østerrike. Å spille i København er ingen spøk. Danmark har nemlig ikke tapt på eget gress på over ett år. Den gode formen til tross, det er over ti år siden sist de vant i Parken mot en nasjon som var rangert høyere enn dem. Med 3-0-2 etter de fem første kampene ble Danmark tatt igjen av Kroatia på tabellen når de tapte 1-2 i Zagreb sist, men kroatene har også de en tøff kamp igjen, og med en seier her kan alt være snudd på hodet.\n\nFrankrike har vært svake i Nations League denne gangen. Etter fire kamper på rad uten seier, vant de endelig 2-0 mot Østerrike torsdag. Likevel; med kun fem poeng på fem kamper er de sjanseløse til å forsvare Nations League-tittelen. De står faktisk i fare for å rykke ned fra øverste nivå i Nations League. For hvis Østerrike vinner mot Kroatia og Frankrike ikke klarer å slå Danmark , ja, da rykker Frankrike ned. Det vil være smått sensasjonelt. Men Frankrike er sterke på bortebane. De har tross alt ikke tapt noen av de siste tolv bortekampene, og man må helt tilbake til 2019 når Tyrkia slo Frankrike 2-0 på hjemmebane for å finne sist gang Frankrike tapte på bortebane.\n\nFrankrike trenger en seier for å sikre seg mot nedrykk. Danmark trenger en seier for å være med i kampen om gruppeseier. Det borger for en rysare av en kamp, og her er det aller meste fullstendig åpent. Vi tror Danmark byr opp til kamp og spiller HUB.\n\n2. Nederland - Belgia\n\nNederland leverer bra i denne Nations League-turneringen hvor de åpnet med en overraskende sterk borteseier 4-1 over dagens motstander Belgia før de gode resultatene bare har rullet på videre. To seire over Wales har det også blitt, mens de tok revansj borte mot Polen sist med 2-0 borte etter at hjemmekampen \"bare\" endte 2-2. Med 4-1-0 leder de gruppa med 13 poeng, og her holder det faktisk med at de taper med maks to mål for å vinne gruppa. For de ligger tre poeng foran Belgia, og etter 4-1 seieren borte har de tre ekstra plussmål å gå på.\n\nDermed trenger altså Belgia å vinne med minimum tre mål her. Det er langt unna et hyggelig utgangspunkt, men det belgiske laget er truende til å klare det meste. Etter tapet hjemme for Nederland har de gjort det rimelig bra med 3-1-0 og ti poeng, hvor de slo Wales 2-1 i en knepen forestilling sist. Belgia er fylt av \"stjerner\", men det føles likevel ikke som om de har fått ut alt potensialet som ligger i troppen.\n\nDette blir en \"lur\" kamp. Hvordan vil Nederland møte kampen taktisk når de vet at de kan tape kampen men fortsatt vinne gruppen? Belgia må uansett frem, for der er det kun seier som gjelder uansett. Vi setter vel uavgjort som det minst sannsynlige her nå, og dermed blir det HB på 96-rekkeren og HUB på 432-rekkeren.\n\n3. Wales - Polen\n\nWales har allerede hatt en fantastisk sesong etter at de slo Ukraina 1-0 i VM-playoffen og kvalifiserte seg til VM for første gang på 64 år. Etter den tid har de fortsatt å spille tette og harde kamper, selv om det ikke alltid vises i poengstatistikken. Og det samme gjentok seg sist når Wales nok en gang tapte en knepen kamp 1-2 borte mot Belgia. Med 0-1-4 står de kun med ett poeng hittil i Nations League, men alle tapene har vært knepne ettmålstap for Polen, Belgia og Nederland x 2. Deres eneste poeng kom mot Belgia i en kamp som endte 1-1 her på hjemmebane. Nå er det kun en ting som gjelder og det er en seier med 2+ mål. For selv om Wales bare har ett poeng vil de ta igjen Polen på tabellen med en tomålsseier her, da Polen står med fire poeng etter at Polen vant 2-1 i det motsatte oppgjøret.\n\nPolen har allerede tatt sin viktigste seier i år når de slo Sverige 2-0 i sin avgjørende playoff-kamp foran vinterens VM i Qatar. De fulgte også opp med en grei seier 2-1 hjemme over Wales i Nations League, men etter det har det kladdet klart mer med to tap for Belgia (1-6 og 0-1) samt en poengdeling og et tap mot Nederland. Med fire poeng og 1-1-3 på fem kamper er de langt unna teten, men de trenger et poeng her for å sikre seg fra et skuffende nedrykk.\n\nFår Polen poenget de trenger? Vi tror det, for selv om Wales aldri blir utklasset så sliter de med å vinne kamper. UB.\n\n4. Østerrike - Kroatia\n\nØsterrike har ikke akkurat levert til 20 i stil etter at de fikk inn Ralf Rangnick som ny trener. For etter seieren 2-0 borte mot dagens motstander Kroatia i den første kampen i Nations League har de neste kampene vært tøffere, og med tre tap og 0-1-3 på de fire siste ligger Østerrike nederst på tabellen foran siste kamp med fire poeng. Dermed trenger de en seier her for i det hele tatt ha en mulighet til å ikke rykke ned, og det gir bakteppet foran denne kampen. Begge de siste kampene har endt med bortetap 0-2 for Danmark og Frankrike, mens de klarte 1-1 mot Frankrike i sin siste hjemmekamp.\n\nMen nå må Østerrike vinne, og det gir egentlig Kroatia en fordel. Men Kroatia trenger kanskje også en seier, hvor Kroatia nå faktisk leder gruppen med ti poeng etter de fire første kampene. For etter ar de fikk seg en skikkelig på nesen i det første oppgjøret hjemme mot Østerrike (0-3) har de klart bedre seg utover gruppespillet. Først holdt de Frankrike til uavgjort 1-1 hjemme i Split, før vant begge sine to siste bortekamper sterkt mot Danmark (1-0) og Frankrike (1-0). Etter at de på nytt slo Danmark 2-1 på hjemmebane overtok de ledelsen i gruppa, og med sine ti poeng har de poenget ned til Danmark på andreplass.\n\nDenne gruppa er langt fra over, og det finnes mange variasjoner i hvordan dette kan gå. Men Østerrike må ha seier, og det bør gi en åpen kamp hvor Kroatia også vil få sine muligheter. Muligens må også de vinne, men det avhenger av den andre kampen underveis. Vi tror uansett ikke Østerrike vinner, og spiller UB.\n\n5. Aserbajdsjan - Kazakhstan\n\nAserbajdsjan har rett og slett levert enormt dårlig som landslag i lang tid, og sto med 13 kamper uten seier før de plutselig har våknet nå i det siste. For først slo de Belarus 2-0, før de gjorde en enda sterkere kamp sist når de smalt til med å slå Slovakia 2-1 på bortebane. Dermed har de nå 2-1-2 og sju poeng, og etter seieren sist sikret de seg fra nedrykk. Med det har de vist bra moral her på slutten, og det kommer man ofte langt med.\n\nEnda bedre har Kazakhstan vært. For de har rett og slett overrasket de aller fleste hvor de har radet opp med seire. Med to seire over Slovakia (1-0 og 2-1), samt seire over både Aserbajdsjan og Belarus har de allerede sikret seg et opprykk etter sterke 13 poeng og 4-1-0 på de fem første kampene. Det betyr at denne kampen er helt uten betydning, og det gjør oss selvfølgelig noe usikre.\n\nKazakhstan har levert enormt bra i denne turneringen, mens Aserbajdsjan våknet fra de døde og sikret plassen med to strake seire. Denne kampen har ingen særlig betydning og vi må gardere opp. UB på 96-rekkeren og HUB på 432-rekkeren.\n\n6. Færøyene - Tyrkia\n\nFærøyene har levert helt på det jevne med 1-2-2, og noe særlig mer enn det er det kanskje ikke mulig å forvente av den lille øya. De fikk seieren sin hjemme mot Litauen når de vant 2-1 etter at de to første kampene begge hadde endt med tap for Tyrkia og Luxembourg, mens de to kampene etter seieren over Litauen har ført til to poengdelinger på bortebane mot Luxembourg (2-2) og Litauen (1-1). Alt i alt en ganske kurant turnering for Færøyene som ender opp på en tredjeplass uansett hva som skjer her.\n\nTyrkerne har som forventet levert ganske bra etter nedrykket. De er et klart nivå over alle motstanderne i denne gruppa, og de vant da også sine fire første kamper før de skuffet stort med 3-3 hjemme mot Luxembourg nå sist. Men gruppeseieren er allerede sikret med 4-1-0 og 13 poeng, og det er ikke sikkert Tyrkia legger 100% i de siste kampene her.\n\nTyrkia har allerede vunnet gruppa. De knuste Færøyene hele 4-0 hjemme, og selv om de nok spiller på halvt gir nå bør det holde til en enkel seier. B.\n\n7. Luxembourg - Litauen\n\nLuxembourg begynte bra med seire over både Litauen (2-0) og Færøyene (1-0) i de første kampene i Nations League. Deretter kom det et tap for Tyrkia (0-2), men de to siste har igjen vært ganske så bra med 2-2 mot Færøyene og ikke minst 3-3 borte mot Tyrkia nå senest. Luxembourg er blant \"smånasjonene\" som har vist mest fremgang de siste årene, og de glimter til med jevne mellomrom som feks nå med 3-3 borte mot Tyrkia. Med åtte poeng har de andreplassen bak Tyrkia som allerede har vunnet gruppa, mens Luxembourg også er sikret andreplassen uansett utfall her.\n\nLitauen er en skuffelse. De har ikke levert noe som helst i denne kvaliken, og 1-1 hjemme mot Færøyene sist ga deres første poeng i denne Nations League-turneringen. 0-1-4 er svakt, og de tapte også hjemmekampen deres mot Luxembourg 0-2 i åpningskampen. Ser man på VM-kvaliken ga også den svake 1-0-7, og Litauen har allerede rykket ned til neste nivå i her i Nations League nå etter at de har fire poeng opp til Færøyene med kun en kamp igjen å spille.\n\nGruppen er allerede helt avgjort med en kamp igjen å spille. Det er vår eneste bekymring, men vi tror likevel Luxembourg vinner. Det blir H på 96-rekkeren og HU på 432-rekkeren i tilfelle kampen dør ut i 0-0.\n\n8. Andorra - Latvia\n\nAndorra er blant de alle minste nasjonene når det kommer til landslag, og de har som regel lite å stille opp med i kampene sine. Men i akkurat denne kvaliken har de faktisk gjort det ganske så greit hvor de har slått Liechtenstein i begge kampene (2-1 og 2-0) samt også klart uavgjort hjemme mot Moldova. Dermed har de 2-1-2 etter fem kamper, noe de nok er ganske fornøyde med.\n\nLatvia har skuffet skikkelig de siste årene, og har da også rykket ned til det laveste nivået i Nations League. På dette nivået bør de hevde seg rimelig bra, noe de har gjort her i starten med 4-0-1 etter fem kamper. Men de tapte meget skuffende 1-2 hjemme for Moldova sist, og selv om de nå leder gruppa med tolv poeng har de bare to poeng ned til Moldova.\n\nLatvia skal være bedre enn Andorra, og de sikrer opprykket med en seier her. B.\n\n9. Moldova - Liechtenstein\n\nForan den siste kampen i gruppa ligger Moldova to poeng bak ledende Latvia. Dermed kan de fortsatt rykke opp, men da trenger de hjelp. Første steg er uansett en seier her, og Moldova har klart seg ganske bra i denne kvaliken med 3-1-1 og ti poeng etter fem kamper. Særlig bra var borteseieren 2-1 over Latvia sist, men siden de tapte 2-4 hjemme ligger de likevel bak på innbyrdes oppgjør.\n\nGruppens store bunnlag er Liechtenstein. Fem strake tap har de fått, og med 0-0-5 mot Latvia, Moldova og Andorra er de blant det aller dårligste lagene i Europa. En scoring er det eneste de har klart å få til denne gangen, og med 0-1-18 på deres 19 siste kamper er det meget langt mellom de store høydepunktene for den lille staten som ligger midt i alpene mellom Sveits og Østerrike.\n\nMoldova har bedret seg noe, de vant bortekampen 2-0 og Liechtenstein skal ikke by på særlig motstand her heller. H.\n\n10. Asker - Eidsvold Turn\n\nAsker har egentlig hatt en helt forferdelig sesong, og lå lenge helt nederst på tabellen. Nå har de klart å karre seg forbi Frigg i bunn, men Asker ligger altså fortsatt under streken med sine 22 poeng. Det er rett og slett helt elendig av Asker som var forventet å ligge på øvre halvdel. Med 2-1-1 på de fire siste er formen i noe bedring, og de slo feks Levanger 3-2 i sin siste hjemmekamp. Men det trengs mer, for Asker har fortsatt to poeng opp til trygg grunn hvor dagens motstander Eidsvold Turn er det første laget over streken. Dermed går de forbi Eidsvold Turn med en seier her i dag, og kampen er således uhyre viktig for Asker som står med tolv poeng på ti hjemmekamper.\n\nEidsvold Turn begynte sesongen bra med fire seire på de seks første kampene, men så har motbakken bare blitt større og større utover. Og med bare en seier på de 13 siste har de ramlet lenger og lenger ned på tabellen. Nå har de 0-1-5 på de seks siste, og sist ble de knust hele 1-5 hjemme av Hødd. Med 22 poeng har de kun målforskjellen ned til Vålerenga 2 under streken, og hvis ikke formen bedres kraftig kan dette ende opp med et nedrykk. Her på bortebane er de ikke særlig gode med åtte poeng på ti forsøk.\n\nAsker bør utnytte at Eidsvold Turn er inne i en bekmørk periode. Med seier her går de forbi Eidsvold Turn på tabellen og tar et langt steg mot sikker plass. Vi tror de vinner. H.\n\n11. Arna-Bjørnar - Røa\n\nArna-Bjørnar hadde ikke sin beste sesong i selve grunnspillet hvor de endte opp på en 8.plass med 14 poeng. Men de har startet bra nå i nedrykkssluttspillet med 2-2 hjemme mot Lyn og en sterk seier borte mot LSK med 2-0. Dermed har de allerede skaffet seg en bra start og ligger tre poeng foran lagene under streken. I serien endte de opp med ni poeng på ni hjemmekamper, hvor de blant annet slo dagens motstander Røa 2-1.\n\nRøa var det desidert dårligste laget ï Toppserien i år, og endte soleklart nederst. For med 0-3-15 fikk de kun skrapet sammen usle tre poeng. De gjorde det litt bedre i den første kampen her i nedrykkssluttspillet når de slo Åsane 5-0, men så røk de 1-2 hjemme for Tromsø som også kommer fra 1.divisjon sist. Dermed står de med tre poeng etter to kamper, og det blir spennende å se om de klarer å holde plassen denne sesongen.\n\nArna-Bjørnar vant 2-1 her i serien for tre måneder siden, og Røa virker som det klart dårligste laget i Toppserien i år. Denne bør ende med en grei H.\n\n12. Kolbotn - LSK Kvinner\n\nKolbotn hang med i kampen om en topp fire plassering hele veien, men måtte til slutt gi tapt og endte opp som nummer fem kun poenget bak Stabæk. Dermed ble det nedrykkssluttspill i stedet, og der har de ikke fått den beste starten med 1-1 hjemme mot Avaldsnes og tap 1-3 borte mot Lyn. Det er dog noen av de beste lagene i dette sluttspillet, og plassen deres bør være ganske så trygg selv om de ikke har hentet mer enn ett poeng på de to første kampene. Kolbotn var også nylig ute i semifinale i Cupen, men der hadde de ingen sjanse mot Brann som var overlegne og kampene endte med et klart tap 1-6. Kolbotn klarte faktisk å slå LSK 2-1 i seriekampen tilbake i juni.\n\nLSK Kvinner skuffet stort i serien i år, og endte faktisk helt nede på en 7.plass. De var fire poeng bak Stabæk på fjerde etter at de endte med 1-2-2 på de fem siste kampene. Det var langt bak pari, og det har ikke blitt særlig bedre her i nedrykkssluttspillet selv om de slo Tromsø enkelt 4-0 i sin første kamp. For sist skuffet de kraftig med et hjemmetap 0-2 for Arna-Bjørnar, og sesongen generelt er ganske så over for LSK sin del.\n\nLSK har vært en massiv skuffelse i år. Og de tapte også denne kampen 1-2 i selve seriespillet. Men de har en del kvalitet i laget, og vi setter de likevel som favoritter. B på 96-rekkeren og UB på 432-rekkeren.\n\nSportspills 96-rekker:\n\n1. Danmark - Frankrike HUB\n\n2. Nederland - Belgia HB\n\n3. Wales - Polen UB\n\n4. Østerrike - Kroatia UB\n\n5. Aserbajdsjan - Kazakhstan UB\n\n6. Færøyene - Tyrkia B\n\n7. Luxembourg - Litauen HU\n\n8. Andorra - Latvia B\n\n9. Moldova - Liechtenstein H\n\n10. Asker - Eidsvold Turn H\n\n11. Arna-Bjørnar - Røa H\n\n12. Kolbotn - LSK Kvinner B\n\n<b> </b>\n\nSportspills 432-rekker:\n\n1. Danmark - Frankrike HUB\n\n2. Nederland - Belgia HUB\n\n3. Wales - Polen UB\n\n4. Østerrike - Kroatia UB\n\n5. Aserbajdsjan - Kazakhstan HUB\n\n6. Færøyene - Tyrkia B\n\n7. Luxembourg - Litauen HU\n\n8. Andorra - Latvia B\n\n9. Moldova - Liechtenstein H\n\n10. Asker - Eidsvold Turn H\n\n11. Arna-Bjørnar - Røa H\n\n12. Kolbotn - LSK Kvinner UB",
    "Russiske turister får ikke lenger reise til Baltikum": "Beslutningen ble tatt tidligere denne måneden, og mandag trådte innreiseforbudet i kraft i de baltiske landene.\n\n– Det er uakseptabelt at folk som støtter krigen, kan reise fritt rundt i verden, sa Litauens innenriksminister Agne Bilotaite.\n\nOgså Polen skal stenge grensene for russere. De fire landene ble enige om å legge seg på en hardere linje etter at EU besluttet å gjøre det vanskeligere for russere å få visum.\n\nRiktignok gjør de unntak for familiemedlemmer til EU-borgere, russiske dissidenter, diplomater, transportarbeidere og russere med permanent oppholdstillatelse.\n\nEstland, Latvia, Litauen og Polen kan heller ikke nekte russere innreise hvis de kommer fra et annet Schengen-land.\n\nMen landenes grenser til Russland vil i stor grad være stengt. Russere med visum til et annet Schengen-land vil ikke automatisk få unntak.\n\nI etterkant av pandemien har antallet russere som reiser inn i Polen, vært mye lavere enn tidligere. Innreiseforbudet får dermed mindre konsekvenser enn det ville fått før verden ble rammet av covid-19.",
    "Konferanse i Klaipeda i september": "Konferanse i Klaipeda i september\n\nDen dynamiske litauiske havnebyen forbereder seg på å vise alt den har å tilby som en ideell, forretningsvennlig destinasjon for nordiske investorer og leverandører av maritime løsninger som ønsker å utvide rekkevidden sin, går det frem av en pressemelding.\n\n15.–16. september skal Klaipeda Manifesto: Blue Economy Conference holdes. Det to dagers arrangementet vil dele innsikter om havnæringenes status i Baltikum og utforske muligheter for Klaipedas fremtidige vekst som en av Europas ledende byer innenfor den blå økonomien.\n\n– Målet er å styrke bevisstheten om den sterke maritime klyngen vår og fordelene vi kan tilby som et kostnadsgunstig og lett tilgjengelig senter for maritime virksomheter, sier Diana Manko, Head of Business i byutviklingsorganet Klaipeda ID.\n\nIfølge EUs Blå økonomi-rapport 2022 står den maritime næringen, inkludert transport, havner, fiskerier, havbruk og kystturisme, for 4,45 millioner direkte arbeidsplasser i EU og genererer nærmere 670 milliarder euro i årsomsetning. – Klaipedas beliggenhet er perfekt for alle som ønsker å utnytte muligheter i denne voksende sektoren som er så viktig for menneskelig velferd og velstand, tilføyer Manko.\n\nOmfattende program\n\nKonferansen vil fokusere på samarbeidsmuligheter mellom Skandinavia og de baltiske landene, utforske den blå økonomiens potensial og skape en plattform for nettverksbygging for investorer og virksomheter.\n\n– På Klaipeda Manifesto vil ledende beslutningstakere, akademiske forskere og bedrifter komme sammen for å utveksle erfaringer og resultater vedrørende alle sider av den blå økonomien. Konferansen sørger også for en utmerket tverrfaglig plattform der forskere, praktikere og representanter fra utdanningssektoren får anledning til å presentere og diskutere de nyeste innovasjonene, trendene og problemene. Alt i alt vil det være en glimrende mulighet til å drøfte praktiske utfordringer og løsninger for den blå økonomien og blå vekst, sier Manko.\n\nPå konferansen stiller over 200 deltakere fra Norge og Litauen og over 30 fremtredende foredragsholdere, og det skal gjennomføres tre grundige paneldiskusjoner. På dagsorden står følgende ni hovedtemaer: produksjon av og handel med sjømat, fornybar energi, blågrønn økonomisk politikk, maritime oppstartsbedrifter, cybersikkerhet, digitalisering og maritim teknologi, investering og baltiske enhjørninger innen den blå økonomien.\n\nFor å gjøre det enklere å delta vil arrangørene av Klaipeda Manifesto gjøre det mulig og også delta digitalt. Det vil gjennomføres som et hybridarrangement der de som ikke har anledning til å møte opp på de fysiske tilstelningene i Klaipedas «kulturfabrikk», kan delta på nettet. Kapasiteten for fysisk deltakelse er begrenset, og plassene vil fylles opp i påmeldingsrekkefølge. Arrangementet er gratis, men påmelding er obligatorisk, heter det i meldingen.\n\nMange fordeler\n\nKlaipedas visjon er å bli et globalt anerkjent senter for den blå økonomien, og skal tilby hurtige løsninger og være det beste stedet å bo, arbeide og investere i den baltiske regionen. – Ifølge Klaipedas økonomiske utviklingsstrategi og handlingsplan frem mot 2030 har Klaipeda kapasitet til å tilby tjenester og utvikle avanserte teknologier for å fremme den blå økonomien sammen med nordiske partnere. Jobben vår er å gi råd om hvordan man etablerer seg, kobler seg til økosystemet og får tilgang til incentivordninger, sier Manko.\n\nGode kommunikasjoner\n\nKlaipeda har svært gode transportforbindelser. Palanga International Airport betjener forretningssentre i Skandinavia og Europa, mens Klaipeda havn er den fremste EU-havnen i Baltikum med tanke på skipsfartsvolumer. Som Litauens viktigste skipshavn har den plass til store skip av alle slag, og har satset sterkt på papirløse fortollingsprosedyrer og fleksible lastetariffer og havneavgifter. Både produksjon, logistikk og skipsbygging drar fordel av de isfrie tjenestene som leveres døgnkontinuerlig 365 dager i året.\n\nKlaipeda er også den mest vellykkede frie økonomiske sonen i Baltikum, med fleksible og raske prosesser, spesielle skattefordeler og en konstant tilgang på ledige tomter og anlegg.\n\n\n\nDen voksende havvindsektoren i Baltikum gir også mange muligheter for maritime leverandører. Landbaserte vindparker er allerede en stor kilde til fornybar energi i Litauen, og i juni kunngjorde regjeringen lokaliseringen av en 700 megawatts vindpark utenfor kysten med potensial til å dekke nesten 25 prosent av landets samlede kraftbehov. Anbudsprosessen skal gjennomføres tidlig i 2023, med mål om at byggearbeidene skal være fullført innen 2030.\n\nSamarbeid på tvers av grenser\n\nVertskap for Klaipeda Manifesto er Klaipeda ID og den norske ambassaden i Vilnius, i samarbeid med Klaipeda universitet, Association Klaipeda Region, Klaipeda forsknings- og teknologipark, det norsk-litauiske handelskammeret i Vilnius og Litauens handelskammer i Oslo samt Shipping & Offshore Network, også det i Oslo.\n\n– Ved å bygge på de sterke båndene mellom landene våre håper vi å løfte frem Klaipedas uutnyttede potensial som en kostnadsgunstig og praktisk forretningsdestinasjon. Det er mye å oppdage, sier daglig leder i Shipping & Offshore Network, Tom O. Kleppestø, som understreker at flere hundre norske bedrifter allerede er aktive i Litauen.",
    "Sjåføren fikk inndratt førerkortet – siden har han bodd i bilen: - Vogntoget blir fjernet på fredag": "23.09.22 10:55\n\nEt vogntog opptar parkeringsplasser på pendlerparkeringen på Kjærnes, etter at sjåføren fra Litauen ble fratatt førerkortet natt til onsdag. Nå krever naboer at kjøretøyet fjernes.",
    "TV 2": "Informasjonskapsler\n\nPå TV 2s nettsider bruker vi og våre partnere informasjonskapsler (cookies) for personlig tilpasning av annonser og måling. Du kan lese mer om dette i vår personvernpolicy og vår informasjonsside om informasjonskapsler",
    "Tante Kokk gir seg på stadion – har ny plan": "",
    "Siste sjanse til et godt røverkjøp: – Må takke alle som har bidratt": "",
    "Vladimir Putin besøkte Kaliningrad": "I den tungt militariserte regionen ved Østersjøen påsto Putin blant annet at russiske soldater er i Ukraina for å stanse krigen.\n\n– De skal beskytte folket og selvfølgelig beskytte Russland selv, sa den russiske presidenten.\n\nRussland annekterte Kaliningrad fra Tyskland etter 2. verdenskrig. Eksklaven grenser ikke til Russland, men til gjengjeld til Polen og Litauen.",
    "Russere i Norge demonstrerer: – Hold grensen åpen": "annonse\n\nannonse\n\n– Vi ber også om å beskytte mennesker som nå forlater Russland.\n\nBlant europeiske land som grenser til Russland og Hviterussland er Norge det eneste som fortsatt lar russere med turistvisum krysse riksgrensen.\n\nEstland, Latvia, Litauen, Polen og til sist Finland nekter nå russere med turistvisum innreise, uavhengig av hvilket land som har utstedt visumet.\n\nannonse\n\nFinland begrunner innreisenekten med at landets internasjonale ståsted kan bli påført alvorlige skader, sett i lys av at de baltiske landene, som også er del av Schengen-området, nå omtaler turisme fra Russland som en sikkerhetstrussel.\n\nLes også: Finland stenger grensen for russere (mens Norge holder vidåpent)\n\nHvor lenge kan Norge ha den eneste åpne landegrensen fra Russland til Europa? Som Resett som første medium påpekte, tok russiske grensekryssinger inn i Norge av i juli og august. Nå ligger Storskog kanskje enda mer utsatt til.\n\nannonse\n\nDen norsk-russiske foreningen SmåRådina frykter nå at Norge skal slå følge med Finland, Baltikum og Polen. I morgen blir det derfor demonstrasjoner i Oslo og Bergen, både mot militær mobilisering og for åpen riksgrense.\n\n– Vi ber også om å beskytte mennesker som nå forlater Russland for å unngå mobilisering og unngå å dra til Ukraina for å drepe. Vi ber Norge å holde grensen på Storskog åpen og la folk reise til Norge eller videre til andre land, skriver foreningen.\n\nSetter du pris på Resett? VIPPS 124526\n\nBANK 1503.94.12826SMS “Resett” (200,- en gang) eller SMS “Resett fast” (59,- pr. mnd.) til 2474 TEGN ABONNEMENT",
    "Fikk to tonn gjødsel og brukte strøm for 600.000": "",
    "Hjelp, Falcken bytter navn": "Gjensidige er nye eier av Falcks veihjelpsselskaper i nordområdene, og nå får 600 biler ny drakt og nytt navn.\n\nSent i fjor ble Gjensidig enige med den danske Falck-gruppen om å kjøpe Falck veihjelp i Norge, Sverige, Finland, Estland og Litauen for 1,4 milliarder kroner. Bakgrunnen for dette er at forsikringsselskapet ønsker å tilby kundene sine et enda bredere tilbud av tjenester.\n\n- Annonse -\n\nAt veihjelp er en viktig ting viser Falcks oppdrag i disse landene, for i 2020 var det ikke færre enn 280.000 oppdrag. Det betyr at det i snitt dukket opp et nytt oppdrag hvert 2. minutt ‒ året rundt.\n\nAvtalen ble gjennomført tidligere i år, og det får nå konsekvenser både for navnet og designet på bilene.\n\n‒ Nå har vi endelig kommet i gang, sier Tommy Uttakleiv, som leder selskapet i Norge.\n\nDet nye navnet på veihjelpen blir Redgo.\n\n- Annonse -\n\n‒ Det betyr ikke noe i seg selv, og sånn sett kan du sammenligne det med Netflix, som er et sammensatt ord som gir assosiasjoner til det virksomheten driver med, forklarer Per Christian Werenskiold, som jobber med merkevare i Gjensidige.\n\n‒ Redgo er et merkenavn som peker mot den godt kjente rødfargen på bergingsbilene, og til mobilitet, det å holde ting i bevegelse. I tillegg fungerer det på mange språk.\n\nDet er kanskje greit, ettersom både Norge, Sverige, Finland, Estland og Litauen skal dekkes av de tidligere Falcken-bilene, nå altså Redgo.\n\nDe er godt i gang med den formidable oppgaven det er å gi 600 bergingsbiler en ny drakt, og spesielt når det på toppen av dette er 120 stasjoner som skal få en ny profil og 1.200 ansatte som skal ha nye uniformer.\n\n- Annonse -\n\n‒ Det er et ganske stort prosjekt, og det blir ikke helt gratis, men vi opplever at det er mye energi i selskapet nå. Vi har fått inn en eier som virkelig vil satse på oss, og det skaper god stemning, sier Uttakleiv.\n\n‒ Vi har en veldig viktig funksjon i samfunnet, og både næringslivet og privatpersoner er avhengig av at vi gjør jobben vår på en god måte.\n\nDette er Redgo:\n\nTidligere Falck veihjelp.\n\nEies av Gjensidige Forsikring ASA.\n\nHar virksomhet i Norge, Sverige, Finland, Estland og Litauen.\n\nTilbyr veihjelp både gjennom egeneide stasjoner og samarbeidspartnere som også kan kjøre for andre veihjelpselskaper.\n\nSlik ser den nye profilen ut:\n\nLes også:",
    "Midtukekupong med Nations League": "Denne ukens midtukekupong er spekket med oppgjør fra Nations League hvor oppgjøret mellom Italia og England er rosinen i pølsa.\n\nDenne ukens midtukekupong spilles torsdag/fredag og består i sin helhet av tolv kamper fra Nations League. De seks første kampene spilles torsdag, mens de seks resterende spilles fredag. Bonuspotten har steget til ca. 2,4 millioner kroner. Innleveringsfristen er torsdag kl. 20.40.\n\n1. Belgia - Wales\n\nBelgia så en stund ut som et av verdens beste landslag, og de har en drøss av gode spillere og en herlig årgang. Men de siste årene har de trøblet når det har gjeldt som mest, noe man f.eks så i fjor når de røk ut mot Italia i EM-kvartfinalen med 1-2. Da var de inne i en enorm periode, men etter tapet der har de slått mer sprekker enn vanlig. Det siste året har nemlig gitt tap for Frankrike, Italia og Nederland samt uavgjort mot Wales x 2 og Irland. Og akkurat dagens motstander Wales har ikke vært noen enkel motstander for Belgia hvor de har møttes både i VM-kvalik og Nations League de siste årene. I VM-kvaliken vant de hjemmekampen sin 3-1, men bortekampen endte uavgjort 1-1. Akkurat 1-1 endte bortekampen også i Nations League, og når de også tapte 1-4 for Nederland har Belgia nå en lang vei å gå før det blir noe gruppeseier. Nå ligger de tre poeng bak Nederland, og dermed trengs det mest sannsynlig seire i begge de to siste kampene for at de i det hele tatt skal ha en mulighet.\n\nWales fikk en tidlig julepresang tidligere i år når de slo Ukraina 1-0 i VM-playoffen og kvalifiserte seg til VM for første gang på 64 år. Etter den tid har de fortsatt å spille tette og harde kamper, selv om det ikke alltid vises i poengstatistikken. For med 0-3-1 står de kun med ett poeng hittil i Nations League, men alle tapene har vært knepne ettmålstap for Polen og Nederland x 2. Deres fjerde kamp og første poeng kom mot Belgia i en kamp som endte 1-1, og det var andre gang det siste året at Wales klarte 1-1 mot belgierne på eget gress. Nå har de ikke så mye å spille for, og det blir nok mest sannsynlig en sisteplass i gruppa da de har igjen to tøffe bortekamper mot Belgia og Polen. Uansett skal Wales være meget godt fornøyde med hva de har prestert dette året, og VM blir toppen av kransekaka for deres del.\n\nSkal man følge statistikken så vinner vel Belgia 3-1 her. Egentlig skal de jo vinne denne greit. men Wales har vist seg noe vriene å slå. Likevel ender vi opp med en H.\n\n2. Frankrike - Østerrike\n\nFrankrike har skuffet stort i Nations League. De ligger overraskende på bunn i sin gruppe. Franskmennene har spilt fire kamper, men de har så langt til gode å vinne. De har tapt hjemme mot Danmark (1-2) og Kroatia (0-1), mens de har spilt 1-1 borte mot både Østerrike og Kroatia. Det gir Frankrike to av tolv mulige poeng i Nations League så langt. Meget magre tall med andre ord. De avsluttet en elendig juni-måned med 0-1-tap mot Kroatia. Det franske laget opplevde å spille fem kamper på rad uten seier så sent som i 2021, og de vil oppleve det samme uten seier mot Østerrike torsdag. De står også i fare for å tape tre hjemmekamper på rad i Nations League. Det vil i så fall gjøre at enda flere vil rope på Zinedine Zidane som erstatter for Didier Deschamps som landslagssjef for franskmennene etter VM i Qatar. Didier Deschamps mangler flere nøkkelspillere til kampen mot Østerrike, blant andre Karim Benzema, Lucas Digne, N’Golo Kante, Lucas Hernandez, Hugo Lloris, Kingsley Coman, Adrien Rabiot og Boubacar Kamara, men Frankrike er vanligvis et sterkt hjemmelag. Statistikken viser at de kun har tapt tre av de siste 28 kampene på Stade de France siden 2018.\n\nFrankrike er ikke det eneste laget som er ute av form i denne gruppen. Østerrike har kun vunnet én av de siste seks kampene, og de har opplevd å tape tre av de siste fire bortekampene. Det betyr at den tidligere Manchester United-manageren Ralf Rangnick kun har tatt én seier etter at han tok over det østerrikske landslaget. Den østerrikske stjernespissen Sasa Kalajdzic ble skadet i sin første kamp for Wolverhhampton, og han er ute i minst seks måneder. RB Leipzigs midtbanespiller Konrad Laimer er en annen spiller som er ute med langtidsskade. I tillegg er Valentino Lazaro, Florian Grillitsch og Stefan Ilsanker ute med skader, mens Martin Hinteregger la opp i sommer. Ikke nok med det. Kevin Danso er suspendert. Heldigvis har Ralf Rangnick spissen Marko Arnautovic. Han scoret seks mål på de syv første Serie A-kampene for Bologna, og 33-åringen kan også stelle i stand trøbbel for det franske forsvaret.\n\nFrankrike har vært fullstendig ute av form lenge nå, men selv om de mangler en hel skokk med spillere skal de kunne slå et Østerrike som heller ikke viser all verdens for tiden. H.\n\n3. Kroatia - Danmark\n\nKroatia er for alvor med i kampen om førsteplassen i gruppen, og en plass i finalespillet neste år. For etter ar de fikk seg en skikkelig på nesen i det første oppgjøret hjemme mot Østerrike (0-3) har de klart bedre seg utover gruppespillet. Først holdt de Frankrike til uavgjort 1-1 hjemme i Split, før de nå har vunnet begge sine to siste bortekamper sterkt mot Danmark (1-0) og Frankrike (1-0). Dermed har de tatt sju poeng, og ligger med det to poeng bak dagens motstander Danmark.\n\nDanmark har startet strålende, og står med tre seiere og et tap. De fikk en flying start med knallsterke 2-1 borte mot Frankrike, før også Østerrike ble beseiret 2-1 på bortebane. De to hjemmekampene endte med et tap og en seier. Først kom torsdagens motstander Kroatia på besøk, og bortelaget stakk av med alle tre poengene når Mario Pasalic pirket ballen over streken etter 69 minutter. Litt tilfeldig var det, men scoringen ble kampens eneste, og Danmark tapte hjemme for første gang siden Belgia vant i Parken 5. september 2020. I den neste kampen reiste danskene seg, og Østerrike måtte ta sommerferie med 0-2 i kofferten. De to neste kampene vil avgjøre om Danmark går til finalespillet, og det kunne nesten ikke vært vanskeligere. Først Kroatia borte, før regjerende verdensmester Frankrike kommer på besøk i Parken. Men Danmark leder inntil videre gruppen med sine ni poeng, og med to poeng ned til Kroatia og fem poeng ned til Østerrike er de i høyeste grad fortsatt med.\n\nDanmark vil vel være ganske så fornøyde med poeng her, mens Kroatia helst trenger tre. Kroatia kommer fra to flotte borteseire, men Danmark har levert bra over flere år. Tøff kamp denne, og vi spiller HU på 96-rekkeren og HUB på 432-rekkeren.\n\n4. Polen - Nederland\n\nPolen tok sin største seier i år allerede i mars når de slo Sverige 2-0 i sin avgjørende playoff-kamp foran vinterens VM i Qatar. De fulgte også opp med en grei seier 2-1 hjemme over Wales i Nations League, men etter det har det kladdet klart mer med to tap for Belgia (1-6 og 0-1) samt en poengdeling borte mot Nederland. Med fire poeng har de allerede seks poeng opp til ledende Nederland, og i så måte må de nok ha tre poeng mot Nederland her i dag. Det kan borge for en noe mer åpen forestilling enn vanlig for polakkene som muligens ser på dette som ren trening foran VM om et par måneder.\n\nTil VM skal også Nederland etter at de var landet som til slutt ødela Norges VM-drøm i siste kvalikkamp. Nederland vant gruppen to poeng foran Tyrkia, og kunne dermed gå inn i Nations League uten videre bekymringer. Og de har levert bra i Nations League hvor de åpnet med en overraskende sterk borteseier 4-1 over Belgia. To seire over Wales har det også blitt, mens deres eneste poengtap kom etter 2-2 hjemme mot dagens motstander Polen. Nå leder de tabellen tre poeng foran Belgia som de også har slått 4-1 i deres første innbyrdes møte.\n\nMed en seier her skal det en del til for at ikke Nederland vinner denne gruppen. Vi tror Polen tar det mer som trening og tenker at UB bør være nok.\n\n5. Litauen - Færøyene\n\nLitauen ligger mellom Polen og Latvia, men har helt klart et nivå som er mest likt sistnevnte. For landet har spilt 19 kamper i 2021/22, og fasiten viser stygge 2-1-16. Kun San Marino og Bulgaria har blitt slått, og formen er rett og slett begredelig. Nations League viser fire strake tap for Luxembourg, Tyrkia x 2 og Færøyene, men nå kommer deres kanskje største sjanse til en seier på flere år.\n\nFor Færøyene er heller ingen seiersmaskin når det kommer til fotball. Med 3-3-11 på sine 19 siste viser de likevel noe mer enn hva Litauen har gjort. Og etter tapene for Tyrkia (0-4) og Luxembourg (0-1) i sine to første kamper i Nations League har de faktisk levert ganske så bra i de to siste med seier 2-1 over Litauen samt 2-2 borte mot Luxembourg sist.\n\nSkal Litauen klare å ta en kjærkommen seier her på eget gress? Færøyene har bare vunnet en av sine 30 siste bortekamper, og vi tviler egentlig på at de tar tre poeng her. HU kan holde i en målfattig forestilling.\n\n6. Slovakia - Aserbajdsjan\n\nSlovakia har havnet skjevt ut her i Nations League etter at de klarte å tape begge kampene mot Kazakhstan med 0-1 og 1-2. Heldigvis klarte de å slå både Belarus (1-0) og Aserbajdsjan (1-0), men det betyr likevel at Slovakia nå har fire poeng å ta igjen på Kazakhstan som er en av de store overraskelsene hittil i Nations League.\n\nAserbajdsjan skal likevel være en grei motstander. For Aserbajdsjan har rett og slett levert enormt dårlig som landslag i lang tid, og før seieren deres 2-0 over Belarus sist sto de med 13 kamper uten seier. I kampene før seieren over Belarus kom de fra to strake tap mot Kazakhstan (0-2) og Slovakia (0-1), og nå blir det nok en kamp mot Belarus om å holde seg unna sisteplassen i sin gruppe.\n\nSlovakia har langt ifra imponert hittil, men Aserbajdsjan skal være ganske så safe å slå på hjemmebane. H.\n\n7. Estland - Malta\n\nIkke akkurat fiffen i Europa som møtes her i denne gruppen på laveste nivå som i tillegg til disse to lagene også har med seg San Marino. Men Estland har iallfall vist seg klart best av disse tre så langt med to seire. Etter 2-0 hjemme over San Marino slo de også Malta 2-1 borte. de har også spilt et par treningskamper mellom slagene, hvor de klarte målløst 0-0 mot Albania i sin forrige landskamp tilbake i juni.\n\nMalta slår inni mellom til med noen meget spesielle resultater, men nå begynner det å bli lenge siden sist gang de tok en skalp. De klarte 1-1 borte mot Slovakia og slo Kypros 3-0 hjemme i VM-kvaliken, men avslutningen var laber med 0-1-5 på de seks siste. Her i Nations League har de vunnet begge sine kamper over San Marino med 2-0 og 1-0, men det sier egentlig veldig lite. At de tapte 1-2 hjemme mot dagens motstander Estland hjemme viser kanskje at de ligger et lite nivå under de pr dags dato.\n\nDet her er langt unna en toppkamp og det er litt vanskelig å skille nivået. Men vi gir tilliten til Estland på hjemmebane og spiller H.\n\n8. Georgia - Nord-Makedonia\n\nGeorgia gjorde seg for alvor kjent her i starten på denne Nations League-turneringen etter at de vant tre strake kamper mot Gibraltar (4-0), Bulgaria (5-2) og Nord-Makedonia (3-0). Dermed ble de også store favoritter i hjemmekampen mot Bulgaria, men der skuffet de noe og kampen endte målløst 0-0. Uansett leder Georgia gruppen klart med fine ti poeng og 12-2 etter fire kamper.\n\nNord-Makedonia var med i EM i fjor, men siden det har det ikke glidd like bra. VM-kvaliken gikk ikke veien, og når de står med 2-1-1 på sine fire første kamper her i Nations League har de tre poeng opp til dagens motstander Georgia. De har slått Gibraltar 2-0 og 4-0, mens mot de to andre landene har det endt med 1-1 borte mot Bulgaria og tap 0-3 hjemme for Georgia.\n\nGeorgia startet enormt bra i vår, men de er ferske i landslagssammenheng i forhold til Nord-Makedonia og trives nok best som underdogs. Dermed må vi gardere opp litt og spiller HU på 96-rekkeren og HUB på 432-rekkeren.\n\n9. Italia - England\n\nI en meget jevn gruppe har Italia kommet helt ok i gang med 1-2-1 og fem poeng på de fire første kampene. For Italia har egentlig aldri kommet helt i gang etter at de vant EM i fjor, og resultatene viser flere humper i veien det siste året. Blant annet avsluttet de VM-kvaliken med fire poengdelinger på de fem siste, og dermed måtte de ut i playoff for å klare å kvalifisere. Det mislyktes miserabelt med tap 0-1 for Nord-Makedonia og dermed var floppen et faktum og den regjerende EM-mesteren blir ikke å se i vinterens VM i Qatar. Nå spiller de inn et nytt mesterlag, og de har prøvd en god del forskjellige oppstillinger så langt i Nations League.\n\nLandet som kanskje har skuffet aller mest i Nations League er England. For etter at VM-kvaliken ble en parademarsj har formen stupt voldsomt her i Nations League, og de står uten seier på de fire første kampene. Det begynte dårlig med tap 0-1 borte mot Ungarn, og etter to poengdelinger mot Tyskland og Italia kom det enda et sjokktap 0-4 hjemme for Ungarn. Etter det har de engelske mediene ikke vært særlig snill i sin omtale av laget, og noe med rette da de rett og slett har sett til tider svake ut. En sisteplass med to poeng gjør at de trenger et par seire for å kunne henge med, men vi er langt fra sikre på om det kommer her.\n\nBåde Italia og England har skuffet i sine siste kamper. Italia prøver ut en del nytt, og det er helt umulig å vite hva de kommer med her. England er garantert revansjelystne, men her virker det helt åpent. HUB.\n\n10. Tyskland - Ungarn\n\nTyskland har ikke tapt en landskamp siden de røk ut av EM i fjor med 0-2 for England i åttendedelsfinalen. Etter det står de med 9-4-0 på deres 13 siste landskamper, men de likevel ikke imponert noe voldsomt hittil i Nations League. For de startet med å spille tre strake uavgjorte kamper mot Italia (1-1), England (1-1) og Ungarn (1-1) før de endelig fikk sin første seier sist med sterke 5-2 hjemme over Italia. Etter alle poengdelingene ligger de faktisk poenget bak dagens motstander Ungarn som leder tabellen, men med en seier her overtar de ledelsen i gruppa.\n\nUngarn har vært en stor overraskelse i år, etter at de har slått England ikke bare en men to ganger (1-0 og 4-0) og særlig borteseieren 4-0 på Molineux sist var imponerende. Når de også klarte 1-1 hjemme mot Tyskland nest sist leder de gruppen med sju poeng, selv om de fikk seg et tap 1-2 borte mot Italia. Men det skal ikke mye til før de mister ledelsen da Tyskland og Italia er like bak med seks og fem poeng.\n\nVi tror tyskerne overtar tabellteten her med en ganske klar seier. H.\n\n11. Bosnia-Hercegovina - Montenegro\n\nBosnia rotet seg bort i VM-kvaliken med kun sju poeng, og var aldri i nærheten å kvalifisere seg dit. Men i Nations League har de slått noe tilbake med uavgjort i begge bortekampene mot Finland (1-1= og Montenegro (1-1) samt seire hjemme mot Romania (1-0) og Finland (3-2). Det gir 2-2-0 og åtte poeng etter fire kamper, noe som holder til å innta førsteplassen med to kamper igjen å spille. Men gruppen er jevn og kun poenget bak ligger Montenegro med sju poeng, mens Finland har fire.\n\nMontenegro har levert ganske bra nå i de siste par kampene sine, og hele denne turneringen har vært en stor forbedring for Montenegro som nå bygger opp et nytt landslag etter mange år med Jovetic som sin store stjerne. Med seire over både Romania x 2 (2-0 og 3-0) samt uavgjort hjemme mot Bosnia har Montenegro klart å hente sju poeng, noe som gir en andreplass i gruppa poenget bak dagens motstander Bosnia. I den fjerde kampen deres tapte Montenegro 0-2 borte mot Finland, men de ligger uansett tre poeng foran finnene på tabellen.\n\nBosnia har svart bra på den skuffende VM-kvaliken mens også Montenegro fortsetter fremgangen på landslaget. Vi prøver oss med H på 96-rekkeren og HU på 432-rekkeren.\n\n12. Finland - Romania\n\nTurneringen startet bra for finnene med 1-1 hjemme mot Bosnia og seier 2-0 hjemme mot Montenegro. Men så har det tapt seg en del etter det og de to siste bortekampene endte begge to med tap 0-1 for Romania og 2-3 for Bosnia. Nå er det igjen tilbake til hjemmebane hvor de trives best, selv om de kun har vunnet en av de seks siste hjemmekampene sine etter å ha møtt ganske tøff motstand. I en ganske jevn gruppe ligger Finland på tredjeplass, fire poeng bak ledende Bosnia og tre poeng bak Montenegro.\n\nRomania er nærmest i oppløsning på landslaget nå, og har levert dårlig i lengre tid. Faktisk var seieren hjemme over Finland (1-0) nest sist deres eneste på de seks siste hvor de tapt mot både Montenegro x 2 og Bosnia i Nations League samt spilt 2-2 mot Israel og tapt 0-1 for Hellas i treningskampene før det. Nå ligger de helt sist i sin gruppe med tre poeng og kun ett scoret mål på fire kamper, og de interne stridighetene har preget landslaget voldsomt.\n\nFinland er best hjemme, men tapte bortekampen 0-1. Romania er dog i voldsom motbakke og eneste måten de kan klare noe her vil være via en målfattig forestilling. HU skal holde.\n\nSportspills 96-rekker:\n\n1. Belgia - Wales H\n\n2. Frankrike - Østerrike H\n\n3. Kroatia - Danmark HU\n\n4. Polen - Nederland UB\n\n5. Litauen - Færøyene HU\n\n6. Slovakia - Aserbajdsjan H\n\n7. Estland - Malta H\n\n8. Georgia - Nord-Makedonia HU\n\n9. Italia - England HUB\n\n10. Tyskland - Ungarn H\n\n11. Bosnia-Hercegovina - Montenegro H\n\n12. Finland - Romania HU\n\n\n\nSportspills 432-rekker:\n\n1. Belgia - Wales H\n\n2. Frankrike - Østerrike H\n\n3. Kroatia - Danmark HUB\n\n4. Polen - Nederland UB\n\n5. Litauen - Færøyene HU\n\n6. Slovakia - Aserbajdsjan H\n\n7. Estland - Malta H\n\n8. Georgia - Nord-Makedonia HUB\n\n9. Italia - England HUB\n\n10. Tyskland - Ungarn H\n\n11. Bosnia-Hercegovina - Montenegro HU\n\n12. Finland - Romania HU",
    "Biden til FN: − En atomkrig kan ikke vinnes": "Biden til FN: − En atomkrig kan ikke vinnes\n\nI en tale til FN går Biden skarpt i rette med Putins opptrapping av krigen mot Ukraina. Vestlige ledere mener Putins atomtrusler er et tegn på at Ukraina er i ferd med å vinne krigen.\n\nPublisert: Oppdatert 21. september\n\nRusslands president Vladimir Putin sa onsdag morgen at han mobiliserer reservestyrkene og truet samtidig Vesten med atomvåpen.\n\n300.000 reservister vil bli kalt inn for å kjempe i Ukraina i en ytterligere eskalering av krigen.\n\nI en tale til FNs generalforsamling onsdag sier USAs president Joe Biden at Putins trusler om å bruke atomvåpen er uansvarlig og hensynsløst.\n\n– En atomkrig kan ikke vinnes og må aldri bli utkjempet, sier Biden i talen.\n\nHan avviser bruk av vold og krig som et middel til å erobre nasjoner og utvide grensene.\n\n– Hvis nasjoner kan forfølge imperialistiske ambisjoner uten konsekvenser, setter det i fare alt hva FN står for.\n\nPutins TV-sendte tale onsdag morgen har fått flere vestlige statsledere til å reagere.\n\nLitauens forsvarsminister Arvydas Anušauskas skriver på Twitter at forsvarets hurtigreaksjonsstyrke settes i høyberedskap for å forhindre enhver provokasjon fra Russland.\n\nHan begrunner det med at Russlands mobilisering påvirker Litauens grense mot den russiske eksklaven Kaliningrad.\n\nEn hurtigreaksjonsstyrke skal håndtere oppdrag på svært kort varsel.\n\nNATO: Vestlige ledere under Nato-toppmøte i Madrid i juni.\n\nStrammer inn visumregler\n\nLatvias utenriksminister Edgars Rinkēvičs skriver på Twitter at landet ikke vil utstede visum til russiske statsborgere som rømmer fra mobilisering.\n\n– Av sikkerhetsmessige årsaker vil Latvia ikke utstede humanitære eller andre typer visum til russiske statsborgerne som unngår mobilisering, og vil heller ikke endre grensepasseringsrestriksjonene for russiske statsborgere med Schengen-visum som ble innført 19. september, skriver han.\n\nFinlands forsvarsminister Antti Kaikkonen sier ifølge Reuters at situasjonen nær Finlands grense til Russland er stabil. Men han åpner for å følge Latvia:\n\n– Etter min mening er det behov for å stramme inn visumpraksisen for russere, sier han.\n\n– Ukraina vinner krigen\n\nStorbritannias forsvarsminister Ben Wallace mener Putins mobilisering er et tegn på at invasjonen hans feiler.\n\n– Putin og hans forsvarsminister ha sendt tusenvis av sine egne innbyggere i døden, dårlig utstyrt og under dårlig ledelse, sier han.\n\n– Ingen trusler eller propaganda kan gjemme det faktum at Ukraina vinner denne krigen, det internasjonale samfunnet står sammen og Russland er i ferd med bli en global paria (utstøtt/uønsket, red.anm.)\n\nStorbritannias forsvarsminister Ben Wallace.\n\nTysklands forbundskansler Olaf Sholz ser Putins mobilisering som et tegn på at Russlands angrep på Ukraina mislykkes, ifølge en talsperson til Reuters.\n\nNederlands statsminister Mark Rutte sier ifølge De Telegraaf at han ikke er imponert over Putins siste utspill:\n\n– Jeg tror det hersker panikk hos Putin. Du ser selvfølgelig at Ukraina, med støtte fra Vesten, begynner å oppnå suksess mot den russiske aggresjonen, sier han ifølge Reuters.\n\nHan understreker at han tror Russland ikke utgjør en større trussel.\n\n– Det er ikke i Russlands interesse å gjøre rare ting. Da får de et stort problem, sier han til De Telegraaf.\n\nNederlands statsminister Mark Rutte besøkte Ukrainas president Volodymyr Zelenskyj i juli i år.\n\nPolens statsminister Mateusz Morawiecki mener på sin side at Russland vil forsøke å ødelegge Ukraina og «endre landegrensene».\n\nHan mener vestlige land må gjøre mer for å hjelpe Ukraina.\n\nIfølge Reuters sier presidenten for Det europeiske råd, også kalt EUs toppmøter, at EU vil stå standhaftig i deres støtte til Ukraina.",
    "Færøyene tok kjempeskalp – slo Tyrkia på hjemmebane": "",
    "Baltikum og Polen stenger grensen for russiske turister": "Fra søndag 19. september kommer russiske statsborgere med visum som gjelder for Schengen-området til å bli nektet adgang til de fire landene. Det gjelder både turister, forretningsreisende og personer som skal delta på idretts- og kulturarrangementer.\n\n– Vi har besluttet å innføre felles begrensninger på turisme for russiske statsborgere for å beskytte offentlig ro og orden, sa Estlands statsminister Kaja Kallas torsdag.\n\n– Russland har brakt krig til Europa og bruker alle midler til å undergrave våre samfunn. Som land ved EUs yttergrense må vi sørge for at Europa er trygt, sier hun.\n\nEt visum som utstedes av ett av de 26 Schengen-landene, gjelder vanligvis for alle de 26 landene.\n\nIfølge de fire landene som setter foten ned, vil det ikke ha noen betydning hvilket land som utstedte visumet.\n\nDet skal gjøres unntak for personer som kommer av humanitære eller familiære grunner, samt for lastebilsjåfører og dissidenter.",
    "- Vi er glade for at vi bor i Norge. Her føler vi oss trygge.": "04.09.22 18:00\n\nValget om å flytte fra Litauen, uten å kjenne det norske språket eller kulturen, satt langt inne for Aida Kriščiūnienė. De flyttet, og like etterpå kom kultursjokket.",
    "Bærekraft med i nye kostråd: Han vil gi oss verdens beste råd om hva vi bør spise": "Bærekraft med i nye kostråd: Han vil gi oss verdens beste råd om hva vi bør spise\n\nFem år, fire hundre forskere og titusenvis av artikler. Et enormt arbeid ligger bak når nye, nasjonale kostråd blir til. Professor Rune Blomhoff er leder for det hele.\n\nBEST FOR OSS, BEST FOR MILJØET: – Helsen krever at vi begrenser inntaket av animalske matvarer. Miljøet kan kreve at vi begrenser inntaket enda mer, påpeker Rune Blomhoff. FOTO: OLA SÆTHER\n\nI juni neste år får vi dem servert: Rykende ferske anbefalinger om næringsstoffer og matvarer – de beste det er mulig å oppdrive i Norden, ja, kanskje i hele verden.\n\n– Vi skal sikre et solid, vitenskapelig grunnlag å bygge kostråd for framtiden på, lover Rune Blomhoff. Han er professor i ernæring ved Universitetet i Oslo og forskningsleder ved kreftklinikken på Oslo universitetssykehus. Siden 2019 har han ledet det store fellesnordiske prosjektet Nordic Nutrition Recommendations – NNR.\n\nFølg arbeidet! NNR 2022.\n\nFlere hundre forskere jobber nå på høygir for å finne ut hva og hvordan vi helst bør spise i årene som kommer – mat som bidrar mest mulig til god helse for hver enkelt av oss – og også kloden. For første gang skal nemlig bærekraft bakes inn i kostrådene.\n\nTi år siden sist\n\nNordisk ministerråd er oppdragsgiver. Estland, Latvia og Litauen er også kommet med i det nordiske prosjektet.\n\n– De baltiske landene har allerede i mange år brukt de nordiske ernæringsanbefalingene som grunnlag for egne nasjonale råd og i helse- og ernæringspolitikken sin. Nå har vi invitert dem med i arbeidet med å utvikle nye kostråd, forteller Blomhoff.\n\nDe første anbefalingene kom i 1980, og siden har de blitt oppdatert jevnlig hvert femte til tiende år. Siste oppdatering kom i 2012.\n\n– Arbeidet er imidlertid mye mer omfattende nå enn før, understreker Blomhoff. Han viser til at ernæring og helse er et fagfelt som har utviklet seg voldsomt de seinere årene, og nå er det ett av de mest aktive medisinske forskningsfeltene i verden.\n\nEnorm mengde\n\n\"Hver eneste dag blir det publisert 350 nye, vitenskapelige artikler i vitenskapelige tidsskrifter om kosthold, ernæring og helse.\"\n\n– Bare ett enkelt vitamin kan ha mange virkninger på helsa som alle kan være interessante å studere. Til sammen er det snakk om mer enn hundre tusen artikler i året.\n\n– Å finne, gå igjennom og oppsummere all denne kunnskapen er et enormt arbeid, erkjenner prosjektlederen, og legger til at det har vakt internasjonal oppsikt hvor grundig, forskningsbasert og omfattende de nordiske forskerne går til verks.\n\nMassevis av «eksperter»\n\nBlomhoff mener at ernæring er et av de forskningsområdene hvor det er lettest å misbruke vitenskap.\n\n– Få, om noen andre fagfelt har flere selvoppnevnte «eksperter» enn nettopp ernæring. Vi ser nærmest daglig oppsiktsvekkende oppslag om hva vi bør spise og ikke bør spise for å bli friske, slanke og lykkelige. Men påstander som florerer i aviser, blader og på sosiale medier, er ofte uten grundig, faglig forankring og dokumentasjon, beklager forskeren.\n\n– Det er i det hele tatt utrolig lett å finne enkeltartikler som støtter egne forutinntatte meninger.\n\nKan etterprøves\n\nNår det store forskningsprosjektet nå går igjennom titusenvis av artikler, gjøres det systematisk og i tråd med vitenskapelige prosedyrer. Blomhoff forteller at han og kollegene har jobbet mye med å forbedre metodene de bruker.\n\n– Vi gjør alt vi kan for at konklusjonene vi trekker, ikke skal være påvirket av forutinntatte holdninger. Tvert imot skal de være helt uavhengige av den enkelte forsker. Alle skal kunne etterprøve oppsummeringene og konklusjonene våre. Derfor har vi lagt inn mange sjekk- og kontrollpunkter underveis i arbeidet. Det gir rapporten troverdighet, understreker Blomhoff.\n\n– Forskere med sterke bånd til næringsmiddelindustrien deltar ikke i prosjektet, heller ikke organisasjoner med sterke meninger om kosthold basert på ideologisk overbevisning.\n\nGrundig til verks\n\nForskeren forteller at prosjektet omfatter 36 kunnskapsoppsummeringer om næringsstoffer som proteiner, karbohydrater, fettsyrer, vitaminer og mineraler, og 17 oppsummeringer om matvaregrupper. Til sammen skal forskerne altså undersøke og kartlegge 53 temaer.\n\nGrundig, ja. Først utarbeider forskerne en rekke bakgrunnsartikler. Hvert næringsstoff og hver matvaregruppe har flere fageksperter som deretter utarbeider et forslag – som blir sendt til fagfellevurdering.\n\n– Disse forslagene går i neste omgang ut til åpen høring hvor alle kan komme med kommentarer, før det sendes videre til en internasjonal fagkomité. Til slutt er det prosjektets sentrale komité som trekker de endelige konklusjonene. Det skjer på forsommeren neste år, opplyser Blomhoff.\n\nÅpen og inkluderende\n\nProsjektlederen vil inkludere alle interesserte underveis.\n\n\"Vi legger veldig, veldig stor vekt på åpenhet.\"\n\n– Alle har mulighet for innsyn, alle kan se hvilke grunnlag vi bygger konklusjonene våre på. Arbeidet er åpent og tilgjengelige via våre offisielle nettsider. Der ligger alle innspillene vi får, og alle kan se hvordan vi svarer, forteller han.\n\nFra teori til praksis\n\nNår vitenskapen har gjort sitt, overtar politikken.\n\n– Vår oppgave er å lage vitenskapelig baserte kostråd. Så er det helsemyndighetene og matmyndighetene som har oppgaven å bringe dette videre ut i praksis, presiserer Blomhoff.\n\nDe vitenskapelige anbefalingene danner basis for all matpolitikk, ernæringspolitikk og helsepolitikk i de åtte nabolandene.\n\n– De er grunnlaget for nasjonale kostråd, for næringsstoffanbefalinger og for merking av matvarer. Leger, ernæringsfysiologer og sykepleiere bruker rådene når de behandler pasienter og gir næringstilskudd. Rådene er grunnlag for undervisning i alle helseutdanningene, og for matservering på sykehus, sykehjem, skoler, barnehager og offentlige kantiner. De brukes også mye av pasient- og helseorganisasjoner, som Kreftforeningen, forteller han.\n\nBærekraft – den største utfordringen\n\nMaten vi spiser har åpenbart innvirkning på helsa vår. Det er denne sammenhengen alene som har vært grunnlaget for kostrådene. Men nå har forskerne fått en ny utfordring.\n\nNordisk ministerråd har sagt det klart: Norden skal være verdens mest bærekraftige region innen 2030, og har derfor bedt forskeren om å integrere bærekraft i kostrådene.\n\n– Bærekraft er et omfattende begrep. Foreløpig konsentrerer vi oss om miljødimensjonen av det – det vil si klima, tap av natur, biologisk mangfold, og også andre miljøaspekter som forbruk av landarealer, ferskvann og bruk av kjemikalier.\n\n\"Vi vurderer hvordan hele matsystemet vårt påvirker alle disse miljøaspektene – det vil si alt fra dyrking, produksjon og prosessering av mat, til innpakking, frakt, forbruk og matsvinn. Det krever at prosjektet gjennomgår enda mye mer forskning enn før.\"\n\nEnda mindre kjøtt?\n\nFor å integrere alt dette i kostrådene, baserer forskerne seg på det de kaller livssyklusanalyser. Det er systematisk kartlegging av alle miljøpåvirkninger gjennom hele livsløpet til en matvare – fra dyrking og produksjon til forbruk og avfall.\n\nBlomhoff er selv spent på hvor mye kostrådene endrer seg når miljøet kommer med.\n\n– Helsen krever at vi begrenser inntaket av animalske matvarer. Det er godt dokumentert. Miljøet kan kreve at vi anbefaler å spise enda mindre animalske matvarer heretter, påpeker Blomhoff.\n\nMen ennå vet forskerne ikke hvor sterkt de nye rådene vil begrense animalske matvarer. De vet heller ikke hvordan de skal ta hensyn til ulike produksjonsmetoder, transport, innpakning og alle de andre sidene ved matsystemet som ligger bak – både de plantebaserte og de animalske matvarene vi spiser. Men om et knapt år vet de – og vil fortelle oss.\n\nMange er nysgjerrige\n\nMange venter i spenning. Å integrere bærekraft i nasjonale kostholdsråd i så stor grad som prosjektet gjør, er bortimot enestående i verden.",
    "Klokken 03.38 flykter de fra City Nord. De mislykkes. Men det gjelder ikke alle...": "Klokken 03.38 flykter de fra City Nord. De mislykkes. Men det gjelder ikke alle...",
    "Ble pågrepet av politiet dagen etter han begynte med narkojobben": "22.09.22 16:01\n\nNy person er dømt i cannabis-saken som ble avdekket i Holtålen i februar.",
    "Subshore får nye eiere: – Vi vil kunne øke konkurransekraften for den lokale industrien vår": "22.09.22 20:06\n\nLeirvik og Aritech går inn på eiersiden i Subshore. Den nye eierkonstellasjonen har virkning fra 1. oktober 2022.",
    "Riise gjør tre endringer mot Albania – gir debutant sjansen": "Der er Norge allerede sikret gruppeseier og billett til neste års VM-sluttspill. 1-0-seieren i Belgia før helgen ordnet det.\n\nLandslagssjef Hege Riise gjør tre endringer på laget. En av dem var hun tvunget til å gjøre ettersom Ada Hegerberg forsvant ut av troppen med skade i venstrebeinet. Sophie Román Haug går inn for henne mot Albania.\n\nI tillegg tar Anna Jønsendal plassen til Julie Blakstad på venstre kant, mens debutant Lund går inn for Anja Sønstevold og skal spille som venstreback. Tuva Hansen går tilbake til høyre i den norske forsvarsfireren.\n\n– Dette gir oss en mulighet til å se flere spillere, og vi tror at vi kommer til å spille mer angrepsspill i dag enn forrige gang. Derfor er det fint å få testet de nye nå, sier Riise til NRK før avspark.\n\nHun har ytterligere fem mulige debutanter på benken. Troppen inneholdt sju mulige debutanter, men Emilie Joramo fikk debuten med et innhopp i Belgia.\n\nKampen dømmes for øvrig av Rasa Grigone fra Litauen. Hun var dommer også da Norge innledet VM-kvalifiseringen med 10-0-seier over Armenia på Ullevaal i september i fjor.\n\nSlik stiller lagene:\n\nNorge (4-3-3):\n\n23 Aurora Mikalsen – 4 Tuva Hansen, 6 Maren Mjelde (kaptein), 5 Guro Bergsvand, 20 Marit Bratberg Lund – 18 Frida Maanum, 7 Ingrid Syrstad Engen, 11 Guro Reiten – 19 Elisabeth Terland, 22 Sophie Román Haug, 21 Anna Jøsendal.\n\nReserver: 1 Rugile Rulyte, 12 Sunniva Skoglund Ingrid Syrstad Engen, 2 Anja Sønstevold, 3 Mathilde Harviken, 8 Emilie Joramo, 9 Noor Eckhoff, 10 Karina Sævik, 13 Celin Bizet Ildhusøy, 14 Synne Skinnes Hansen, 15 Sara Hørte, 16 Marthine Østenstad, 17 Julie Blakstad.\n\nAlbania (4-5-1):\n\n1 Viona Rexhepi – 15 Gresa Berisha, 3 Arbenita Curraj, 6 Sara Maliqi, 16 Luie Gjini – 14 Armela Tukaj, 10 Qendresa Krasniqi, 11 Megi Doci (kaptein), 18 Emiralda Franja, 7 Mimoza Hamidi – 17 Kristina Maksuti.\n\nReserver: 1 Antigona Hyska – 4 Mikaela Metalla, 5 Aglia Illiadhi, 8 Endrina Elezaj, 9 Mery Kalaja, 13 Marinela Mema, 19 Matilda Gjergji, 21 Rexhina Maxhalaku.\n\nDommer: Rasa Grigone, Litauen.\n\n(©NTB)",
    "Storbåt for avanserte hobbykokker": "Annonse\n\nNyheten skal lanseres på Boot 2023 i Düsseldorf, og foreløpig er kun et utvalg datakonstruerte bilder og det som - muligens - er et ekte fotografi offentliggjort.\n\nUansett signaliserer Marex svært tydelig at modellen, som i likhet med andre Marex-båter bygges i Litauen, blir en komfortabel og meget påkostet, men likevel svært så rasjonell familiecruiser. En rask turbåt og en flytende hytte.\n\nOg det er her «Gourmet Cruiser» kommer inn: Båten leveres i to versjoner, en Scandinavia-versjon med spiseplass for seks inne i selve salongen og den nevnte versjonen for hobbykokker. Marex skryter av at sistnevnte får den klart beste bysseavdelingen i klassen, med diger u-formet arbeidsplass for kokken. Også oppvaskmaskin, mikrobølgeovn og vaskemaskin blir så vidt vi kan se standardutstyr på den interessante bobåten. Pluss både et 220-liters kjøleskap og en fryser på hundre liter.\n\nBåten er utviklet i samarbeid mellom Marex’ egne designere, VOM Creations Yacht Design, Nikl design og Alpha Creations, og med nesten 14 meter lengde og 4,27 meter bredde blir dette en virkelig stort hopp opp i størrelse fra dagens toppmodell, Marex 375.\n\nAnnonse\n\nIfølge Marex får alle 420-utgavene to bad og to eller tre lugarer, en diger, hydraulisk badeplattform og noe omtales som en «beach club» under targa-taket akterut. Eller en komfortabel dekksalong på norsk. De store uteområdene utstyres med kalesje av gardintypen, og det skal ta under et minutt å lukke og sikre båten med én hånd, uten knepping og stropping.\n\nMarex’ nye storbåt blir en helplanende modell med doble Volvo Penta D6 440 - 460 hk. Både hekkaggregat, IPS og akseldrift er oppført som muligheter den ellers ganske sparsommelige informasjonen som så langt foreligger.",
    "Mann bosatt i Norge siktet for drapsforsøk i London": "29-åringen skal ha gått til angrep på en annen mann ved 04-tiden en natt i august.\n\nPolitiet i London har siktet en 29 år gammel mann, med folkeregistrert adresse i Norge, for drapsforsøk etter en hendelse i Blomfield Street ved 04.10-tiden onsdag 24. august.\n\n– Han er siktet for drapsforsøk, så han er varetektsfengslet, forteller Laura Savage i City of London-politiet til TV 2.\n\n29-åringen er fra Litauen, men har vært bosatt i Norge i noen år, blant annet på Romerike og i Oslo.\n\nIfølge britisk politi skal han ha stukket offeret i nakken. Politiet beskriver også angrepet som «uprovosert».\n\nOfferet klarte å ta seg til en kafé i nærheten, hvor han fikk hjelp. Han ble deretter fraktet til sykehus.\n\nDen mistenkte gjerningspersonen ble pågrepet dagen etter.\n\n– Ettersom dette er en pågående rettslig prosess, vil vi ikke kunne gi ut flere detaljer på nåværende tidspunkt, sier Savage.\n\n29-åringen skal møte i retten igjen 23. september.",
    "Etter 25 år i flybyggingens tjeneste skal Beluga-flyene brukes til militære oppdrag": "Et CH-53G fra den tyske hær lastes om bord et Beluga ST i forbindelse med testing av det nye lastesystemet som Airbus Defence and Space har utviklet. Airbus Defence and Space Gmbh 2022 - Schwarzbild",
    "Russia Baltic Pork Invest driver i milliardskala – gründer er Knut Langeteig og adressen er norsk": "«I februar 2022 iverksatte Russland en militær spesialoperasjon i Ukraina».\n\nSlik har propagandaen fra Kreml i syv måneder beskrevet Putins ulovlige invasjon av nabolandet. Det er også situasjonsbeskrivelsen som blir brukt i årsregnskapet fra Russia Baltic Pork Invest.\n\nNavnet til tross: Russia Baltic Pork Invest er et norskregistrert aksjeselskap med forretningsadresse i Kobbervikdalen utenfor Drammen.\n\nForretningsadressen",
    "Raste mot motstanderen før kampen - så senket han dem": "BELGIA - WALES 2-1:\n\nBelgia var nødt til å vinne da de gikk in i møtet med Wales. Med tre poeng opp til Nederland på førsteplass, var de avhengige av tre poeng om de skulle beholde muligheten til å vinne.\n\nFør kampen var allikevel stjernespiller Kevin de Bruynes fokus på noe helt annet. Belgieren har sett seg lei av å møte de samme motstanderne i landslagspausene.\n\n– Jeg tror halve min internasjonale karriere har vært mot Wales. Det er litt kjedelig. Jeg tror jeg har møtt de tolv ganger, det er alltid de samme lagene, uttalte Kevin de Bruyne.\n\nDe Bruyne brukte frustrasjonen til sin fordel, og herjet med Wales. Midtbanespilleren sendte først Belgia i føringen med et velplassert langskudd, før han serverte Michy Batshuayi, som enkelt kunne doble ledelsen.\n\nKieffer Moore skapte spenning i kampen med sin redusering, men de Bruyne og Belgia gikk til slutt seirende ut.\n\nLes også: Haaland ble grillet og slo tilbake: – Det er for drøye ord\n\nMbappé-show\n\nFRANKRIKE - ØSTERRIKE 2-0:\n\nØsterrikes keeper Patrick Pentz var i de umulige hjørnet, og virket lenge umulig å overliste for de franske stjernene.\n\nSå dukket Kylian Mbappé opp. 22-åringen gikk på et flott soloraid, før han hamret Frankrike i ledelsen.\n\nTi minutter senere var spissmakker Olivier Giroud overlegen i boksen, og doblet ledelsen med et kontant hodestøt.\n\nScoringen var Girouds 49. for Frankrike. Han er med det kun to scoringer bak Thierry Henry, som troner øverst på listen over Frankrikes mestscorende gjennom tidene.\n\nLes også: Mbappé refses for dette: – Egoistisk på et helt ekstremt nivå\n\nDanmark mistet grepet om førsteplassen\n\nKROATIA - DANMARK 2-1:\n\nDet var lenge stillingskrig i oppgjøret mellom Kroatia og Danmark, men omsider kom den forløsende scoringen.\n\nVenstreback Borna Sosa sendte hjemmelaget i føringen med en iskald avslutning.\n\nChristian Eriksen utlignet med et nydelig langskudd, men gleden var kortvarig for danskene. Rett etter scoringen byttet Kroatia inn Lovro Majer, og etter kun et minutt på banen hamret han kroatene tilbake i føringen.\n\nResultatet gjør at Kroatia tar over førsteplassen i gruppa fra nettopp Danmark.\n\nLes også: City-stjernen røper Haaland-hysteri\n\nNederland i rute\n\nPOLEN - NEDERLAND 0-2:\n\nTil tross for Belgias seier, så troner Nederland fortsatt på topp i deres Nations League-gruppe.\n\nScoringer av Cody Gakpo og Steven Bergwijn sørget for at de oransje tok alle de tre poengene på bortebane mot Polen.\n\nDermed beholder de luken på tre poeng ned til Belgia på andreplass, før lagene møtes til det som blir en ren gruppefinale på søndag.\n\nSlik endte de øvrige kampene:\n\nTyrkia - Luxemburg 3-3\n\nLitauen - Færøyene 1-1\n\nKazakhstan - Hviterussland 2-1\n\nSlovakia - Aserbajdsjan 1-2\n\nLatvia - Moldova 1-2\n\nLiechtenstein - Andorra 0-2",
    "Advarer mot å gi etter for Russland: - Om vi gir oss, blir prisen langt høyere i fremtiden": "Advarer mot å gi etter for Russland: - Om vi gir oss, blir prisen langt høyere i fremtiden\n\nTALLINN, ESTLAND (Aftenposten): Polen og de baltiske landene presser på for nye sanksjoner mot Russland. Estlands statsminister advarer mot å løsne på tiltakene.\n\nKaja Kallas bekrefter at det er vanskelig å holde koalisjonen samlet, men legger vekt på at EU har klart å vedta og gjennomføre syv sanksjonspakker så langt.\n\n24. sep. 2022 15:28 Sist oppdatert i går 17:17\n\n– Helt siden krigen startet for syv måneder siden, har det vært snakk om sprekker i den vestlige alliansen, sier Estlands statsminister Kaja Kallas til Aftenposten.\n\nItalia får trolig en ny, sterkt høyrevridd regjering. Silvio Berlusconis sa fredag at «Putin ble presset av det russiske folket» til å angripe Ukraina. Hans parti Forza Italia vil trolig bli med i regjeringen.",
    "Blinken på overraskelsesbesøk i Kyiv med løfter om ny milliardstøtte": "Blinkens besøk til Kyiv var ikke varslet på forhånd. Utenriksministeren sier han er der for å vise støtte til Ukraina. Biden-administrasjonen gir 2 milliarder dollar i langsiktig militær bistand til Ukraina og 18 av deres naboer, opplyser Blinken.\n\n– Denne støtten viser nok en gang USAs utrettelige innsatsvilje for Ukrainas fremtid som en demokratisk, suveren og uavhengig stat, samt sikkerheten til våre allierte og partnere i regionen, sier han.\n\n1 milliard dollar skal fordeles mellom Albania, Bosnia-Hercegovina, Bulgaria, Kroatia, Tsjekkia, Estland, Georgia, Hellas, Kosovo, Latvia, Litauen, Moldova, Montenegro, Nord-Makedonia, Polen, Romania, Slovakia og Slovenia.\n\nStøtten gis til Nato-medlemmer og regionale sikkerhetspartnere som i størst grad er utsatt for fremtidig russisk aggresjon.\n\nUSA har tidligere gitt en rekke milliardpakker og hadde fram til juni gitt totalt 4 milliarder dollar i lån og støtte til Ukraina og andre europeiske land.",
    "Dette skriver avisene om økonomi onsdag 31. august": "Kraftprisene stuper: – Det er ganske sprøtt det som skjer, sier krafttrader Oddgeir Løken. (Dagens Næringsliv)\n\nFrykt for rasjonering og en kald vinter gjorde at allerede skyhøye priser nær doblet seg. Men det siste døgnet har det snudd. Plutselig har prisene falt nesten 40 prosent. – Det er helt vanvittig. Les mer\n\n\n\nOslo Børs mot oppgang fra start onsdag - oljeprisen stiger igjen (Finansavisen)\n\nAv førhandelen hos handelsplattformen IG er Oslo Børs opp 0,17 like før kl. 07.00 onsdag. Brent-oljen er onsdag morgen opp 0,70 prosent til 100,01 dollar fatet, mens WTI-oljen stiger 1,08 prosent til 92,63 dollar fatet. Til sammenligning ble et fat Nordsjøolje omsatt for 99,72 dollar fatet ved børsslutt i Oslo tirsdag. Les mer\n\nBørsnedgang i USA (NTB)\n\nAmerikanske børser falt for tredje dag på rad tirsdag, Dow Jones-indeksen endte 0,8 prosent ned tirsdag, S&P 500-indeksen endte 1 prosent ned og Nasdaq-indeksen endte 1,1 prosent ned. Les mer\n\n\n\nPrisfall for nordsjøolje tirsdag (NTB)\n\nPrisen på nordsjøolje falt tirsdag med over 5 prosent til under 100 dollar fatet, før den utpå ettermiddagen stabiliserte seg på drøyt 100 dollar. Les mer\n\nNedgang på Oslo Børs tirsdag (NTB)\n\nHovedindeksen på Oslo Børs steg fra start tirsdag, men endte med et fall på 1,23 prosent til 1.244,63 poeng etter nedgang i oljeprisen. Les mer\n\n\n\nStenger gassrørledning som leverer millioner av kubikkmeter gass per dag (NTB)\n\nRussiske Gazprom stenger onsdag den store gassrørledningen Nord Stream 1 i tre dager for det som oppgis å være planlagt vedlikehold. Ledningen bidrar til å levere 33 millioner kubikkmeter gass per dag. Les mer\n\n\n\nKraftanalytiker tror EU-krisegrep kan gi lavere strømpriser i Norge (NTB)\n\nKraftanalytiker Tor Reier Lilleholt tror energikrisen vil få EU-landene til å subsidiere gass brukt i strømproduksjon. Det kan presse ned prisene også i Norge. Les mer\n\nOljefondssjef Nicolai Tangen om prisveksten: – Det er en risiko for at det kan bli enda verre (Dagens Næringsliv)\n\nTangen viser til at energikrisen fører til økt prisvekst, og at det er risiko for at det kan bli enda verre. Les mer\n\nVarsler historisk rentehopp: - Frykter hard landing (Dagbladet Børsen)\n\nDanske Bank varsler trippel renteheving fra Den europeiske sentralbanken. Slik kan det påvirke Norges rente. Les mer\n\n\n\nSetter prisveksten i eurosonen enda en rekord? (E24)\n\nEuropeisk inflasjon, budsjettkonferanse og videre resultatrush står på programmet for økonomiinteresserte sjeler onsdag. Les mer\n\nOljefondsjefen: - Jeg er fremdeles i live (Dagbladet Børsen)\n\nÅ forklare nordmenn hvorfor Oljefondet har gjort en god jobb, selv om det tapte 1680 milliarder, er en krevende oppgave, innrømmer Nicolai Tangen. Les mer\n\n\n\nStoltheten tilbake på oljemessen: – Mange av mine kolleger fikk følelsen av at de gjorde noe ulovlig (Dagens Næringsliv)\n\nOljetoppene puster lettet ut. Oljeskammen er lagt bort og endelig kan de være stolte av å produsere olje og gass. – Det er en lettelse, sier oljetopp Ståle Kyllingstad. Les mer\n\n\n\nWintershall-sjefen om elektrifisering av sokkelen: – Ville helt klart brukt denne kapitalen på noe annet (Dagens Næringsliv)\n\n– Ser jeg på det fra et globalt perspektiv, ville jeg helt klart brukt denne kapitalen på noe annet, sier Wintershall-sjef Mario Mehren. Men han utfordrer ikke tiltaket bransjen er avhengig av for å kutte utslipp. Les mer\n\n\n\n– Vi går inn i den verste halvleder-nedturen på et tiår (Finansavisen)\n\nCiti-analytiker spår et elendig neste tiår for halvlederindustrien. Les mer\n\n\n\nTysk energitopp: – Jeg kan ikke se at Russland kan komme tilbake (Finansavisen)\n\nDen tyske olje- og gassgiganten Wintershall DEA mener Russland på noen uker rev ned tilliten de hadde som energileverandør. Toppsjefen jakter nå alternative energikilder rundt i verden, samtidig som han vil sende CO2 til Norge. Les mer\n\nStreikefare i energisektoren – 1.100 kan bli tatt ut i streik fra mandag (NTB)\n\nEL og IT Forbundet og Energi Norge møtes til mekling denne uken etter brudd i energioverenskomsten i mai. Om det ikke blir enighet vil 1.100 tas ut i streik. Les mer\n\nNorgesgruppen presser på for å hindre regelendring (E24)\n\nStortinget vil ha nye regler for ulike innkjøpspriser til dagligvarekjedene. Norgesgruppen, som har de beste betingelsene, har levert nok en kritisk rapport til Næringsdepartementet. Nå skal de i møte med statssekretæren. Les mer\n\n\n\nHamstrer olje og shipping på privaten (Finansavisen)\n\nNå går oljeveddemålene riktig vei for sjeføkonom Torbjørn Kjus i Aker. – Noen av selskapene kan tjene inn hele aksjekursen på to-tre år, sier han. Les mer\n\nAker Solutions-topper laster opp med aksjer (Dagens Næringsliv)\n\nBåde konsernsjef Kjetel Digre og finansdirektør Idar Eikrem storhandlet aksjer i eget selskap. Det fremgår av flaggemeldinger tirsdag kveld. Kjell Inge Røkkes oljeserviceselskap steg til slutt rett over fem prosent på børs tirsdag, etter å ha meldt om et joint venture sammen med Schlumberger og Subsea 7. Les mer\n\n\n\nLek med ord har gitt kjempetall: Wordfeud-gründeren tjente nær 108 millioner kroner i fjor (Dagens Næringsliv)\n\nMed et årsresultat på nærmere 108 millioner kroner, kan Wordfeud-gründer Håkon Bertheussen (39) juble over nok et rekordår. Les mer\n\nKrever over 600 millioner fra lastebilprodusenter (Finansavisen)\n\nPosten mener å ha tapt store beløp på lastebilprodusentenes ulovlige prissamarbeid gjennom mange år. I neste uke starter en over to måneders lang rettssak i Oslo tingrett. Les mer\n\n\n\nSyvdoblet tapene på bunnlinjen: – Klar for global skala (Finansavisen)\n\nQuantafuels utgifter skjøt i været som følge av oppskalering, men er klar for neste fase: – Global implementering i stor skala. Les mer\n\nKraftig nedgang i hyttesalget (NTB)\n\nTil tross for en nedgang i hyttesalget på nesten 30 prosent så langt i år, holder prisene seg på et rekordhøyt nivå, ifølge nye tall. Les mer\n\n\n\nBergensbolig solgt for 1,2 millioner over prisantydning (E24)\n\nSalgssummen viser at renteøkningene i liten grad har kjølnet boligmarkedet i Bergen, mener megler Christer Vikebø. Les mer\n\nNorske bedrifter får 500 millioner til å utvikle militærmateriell (NTB)\n\nDen aller første tildelingen fra Det europeiske forsvarsfondet (EDF) er tildelt, og norske aktører har vunnet oppdrag til en sum av rundt 500 millioner kroner. Les mer\n\n\n\nHøye strømpriser tvinger aluminiumsverk til å stenge ned produksjon (E24)\n\nAluminiumsverket Alcoa Lista stenger en av tre produksjonslinjer som følge av strømprisene. Hver linje produserer rundt 2.600 tonn aluminium i måneden. Les mer\n\n\n\nKraftverk på Sunnmøre må slippe ut vann – ber om flere strømkabler (Dagens Næringsliv)\n\nTafjord kraft har fulle vannmagasiner, men er blitt nødt til å slippe ut vann i stedet for å produsere strøm. Årsak: for mye strøm på nettet fra vindkraft. Les mer\n\n– Strømregningen vil være åtte ganger normalen (Finansavisen)\n\nDe har økt prisene, installert solceller, effektivisert maskinene og valgt de billigste løsningene for å få bedriftene til å gå rundt. Likevel står de i fare for å stenge dørene på grunn av høye strømpriser. Les mer\n\n\n\n– Kynisk og brutalt av staten (Finansavisen)\n\nRegnskap Norge krever at rentekrav for bedrifter ettergis. – Det er kynisk og brutalt av staten å sparke bedrifter som allerede er i knestående, sier adm. direktør i Regnskap Norge. Les mer\n\nAugust knuser alle tidligere månedsrekorder for strøm (NTB)\n\nMånedsprisen i august endte på 434 øre per kilowattime på Sørlandet og 344 øre på Østlandet, ifølge tall fra Europower. I sluttsum betyr det at innbyggerne i Sør-Norge må betale over 2 kroner per kilowattime etter strømstøtte. Les mer\n\n\n\nStrømprisen ned fra dagens toppnivå (E24)\n\nOnsdag blir snittprisen for områdene rundt Oslo, Bergen og Kristiansand nær 5,88 kroner kilowattimen, eks moms og avgifter. Les mer\n\nSå mye koster det å lade elbilen med ekstremprisene på strøm (Nettavisen)\n\nNå er det ikke lenger gitt at det lønner seg å velge elbil til hverdagskjøringen. Les mer\n\n\n\nBelgia ba Støre om billigere gass – fikk «kjølig» nei (VG)\n\nBelgias energiminister frykter fem til ti grusomme vintre i Europa. EU-kommisjonen jobber nå med krisetiltak mot ekstreme priser på strøm i Europa. Flere land trygler Norge om mer og billigere gass. Les mer\n\n\n\nNorad gir 40 millioner kroner til Norsk Solar (E24)\n\nDet Stavanger-baserte solcelleselskapet får statlige midler til risikoavlastning. Pengene skal brukes på å utvikle solanlegg i Vietnam, Sør-Afrika, Pakistan og Indonesia. Les mer\n\n\n\nStadig mer godstrafikk på jernbane (NTB)\n\nGodstrafikken på jernbane fortsetter å øke. I første halvdel av 2022 økte godstrafikken med 8 prosent sammenlignet med samme periode i fjor. Les mer\n\nGazprom kutter leveransene til Frankrike (NTB)\n\nDen russiske energigiganten Gazprom kutter fra torsdag av all gassleveranse til Frankrike, opplyser selskapet på Telegram. Les mer\n\n\n\nØstersjøland vil sjudoble vindkraftproduksjonen\n\n– Vi er blitt enige om å sjudoble produksjonen av vindkraft offshore i Østersjøen innen 2030, sier Danmarks statsminister Mette Frederiksen etter et møte med lederne fra Estland, Finland, Tyskland, Latvia, Litauen, Polen og Sverige. Les mer\n\n\n\n– Jobber hardt for å komme gjennom en tøff vinter, men venter at våren kommer (Dagens Næringsliv)\n\nRestriksjoner, nedstengninger og eiendomskrise i Kina holder den økonomiske aktiviteten i deler av Asia nede. Kinas største eiendomsselskap beskriver situasjonen som svært dramatisk. Les mer\n\n\n\nBedre å bytte bank enn strømselskap (kommentar av Anita Hoemsnes) (Dagens Næringsliv)\n\nFor dem som vil se hvordan konkurranse virker i praksis, er det bare å følge med strømmarkedet versus bankmarkedet nå. Les mer\n\n\n\nFikk 100 millioner kroner ved en feil – kjøpte herskapshus (Finansavisen)\n\nKvinnen hadde allerede kjøpt seg et herskapshus og overført alle pengene før feilen ble oppdaget. Les mer",
    "– Vi gir utenlandske arbeidstakere makt gjennom kunnskap": "I to år har Know Your Rights-kampanjen informert utenlandske arbeidstakere om deres rettigheter og plikter for å ruste dem mot å bli utnyttet i det norske arbeidslivet.\n\nShare 60 Tweet 0 Email Print 60 Shares\n\nI løpet av kampanjen har mer 350 000 blitt nådd med informasjon på eget språk og mange ønsker å gjøre noe med egen arbeidssituasjon etter at de har fått informasjon fra Arbeidstilsynet.\n\n– Nylig markerte vi avslutningen av kampanjen, men det betyr ikke at vi slutter å jobbe for ulike grupper av utenlandske arbeidstakere og bidra til at de blir mindre sårbare for utnytting i arbeidslivet, sier Torgeir Moholt, avdelingsdirektør for arbeidslivskriminalitet i Arbeidstilsynet, i en pressemelding.\n\nHan mener godt informerte arbeidstakere er mindre sårbare for å bli utnyttet.\n\n– Det er krevende å nå enkelte grupper av utenlandske arbeidstakere med informasjon om hvilke rettigheter og plikter de faktisk har i norsk arbeidsliv. Skal vi komme useriøsitet og kriminalitet blant arbeidsgivere til livs må vi jobbe på mange måter. Å styrke arbeidstakerne er en av disse, sier Moholt.\n\nHar avdekket forhold\n\nDa kampanjen ble lansert i 2020 var målet å gi rumenske, litauiske, estiske og bulgarske\n\narbeidstakere tilstrekkelig kunnskap om sine rettigheter i det norske arbeidslivet.\n\nKampanjens hovedbudskap var at du kan ha krav på minstelønn dersom du jobber i bransjer hvor dette er innført, at det er lovpålagte grenser for hvor lange dager du kan jobbe, at du har rett til overtidsbetaling, og at du har krav på en lovlig arbeidskontrakt.\n\n– I evalueringen av kampanjen kom det fram at flere i målgruppen har avdekket forhold på\n\negen arbeidsplass som bryter med lover og regelverk. Ofte har de et sterkt\n\navhengighetsforhold til sin arbeidsgiver, både på grunn av språkbarrierer, at de ikke kjenner\n\nregelverket og fordi de ikke vil miste inntekt, så det er mange ting som gjør det vanskelig å\n\nbedre egen situasjon uten annen hjelp, sier Moholt.\n\nInternasjonalt samarbeid har vært viktig\n\nKampanjen har vært finansiert med EØS-midler og er gjennomført i samarbeid med\n\narbeidstilsynene i Estland, Litauen, Bulgaria og Romania. Det var i utgangspunktet myntet på\n\narbeidstakere fra disse landene, men ble etter hvert utvidet til å også nå polske og ukrainske\n\narbeidstakere i Norge.\n\n– Det var viktig for oss å videreutvikle kampanjen og favne også polske arbeidstakere og\n\netter hvert ukrainske, disse er viktige målgrupper som trenger denne informasjonen, sier\n\nMoholt.\n\n– Vi har ikke jobbet med kampanjen alene, men har hatt mange viktige samarbeidspartnere.\n\nRomanias ambassadør, Cristian Bădescu, uttrykker også at han er fornøyd:\n\n– Jeg er veldig fornøyd med resultatene fra kampanjen og gir min fulle støtte til flere slike\n\nsamarbeid i framtiden, sier han i pressemeldingen.\n\nSilviya Trakova fra det bulgarske arbeidstilsynet uttrykte det samme og sier de har brukt kunnskap og erfaringer i sitt eget arbeid.\n\nSkal jobbe bredt\n\nMoholt er enig i at både samarbeid og deling av kunnskap er viktig for å bekjempe arbeidslivkriminalitet og utnyttelse av sårbare utenlandske arbeidstaker, ikke bare i Norge,\n\nmen over landegrensene.\n\n– Selv om denne kampanjen offisielt er over vil vi videreføre sentrale elementer i vårt\n\nveiledningsarbeid overfor utenlandske arbeidstakere, blant annet skal vi beholde og\n\nvidereutvikle nettsiden. Det er viktig at Arbeidstilsynet fortsetter å være til stede i de kanalene de utenlandske arbeidstakerne bruker og at vi synlige og tilgjengelige.",
    "Skrev ut frustrasjonen: - Hvorfor vil ikke politiet hjelpe meg?": "14.09.22 15:16\n\nEtter flere hendelser der han ikke opplevde at politiet tok affære, sier skriver han sin mening.",
    "EU suspenderer visumavtale med Russland": "Regjeringene i de 27 medlemstatene i Den europeiske union (EU) har blitt enige om «fullstendig å suspendere» visumavtalen mellom EU og Russland. Som resultat vil antallet nye visa for russiske statsborgere bli «betraktelig redusert», erklærte EUs utenrikskommissær Josep Borrell onsdag i forrige uke på EU-utenriksministrenes toppmøte i Praha.\n\nTysklands utenriksminister Annalena Baerbock sammen med hennes daværende estiske kollega Eva-Maria Liimets, i mars 2022 [Kilde: Estlands utenriksdepartement / CC BY-SA 2.0] [Photo by Estonian Foreign Ministry/CC BY-SA 2.0]\n\nTiltakene inkluderer en dobling av visumavgiften, fra € 35 til € 80, og en oppheving av standardbehandlingstiden på ti kalenderdager etter mottak av en søknad. En frysing av dagens 12 millioner gyldige visa vurderes også av EUs embetsfunksjonærer. Borrell rettferdiggjorde det aggressive trekket med å referere til en «betydelig økning i antall grensepasseringer fra Russland til naboland», som angivelig utgjør en «sikkerhetsrisiko».\n\nI tillegg til de millioner av feriebesøkende som blir direkte berørt skal også russiske borgere av middelklassen og arbeiderklassen systematisk ekskluderes fra Europa. Bare få dager etter at krigen startet innførte EU et forbud for russiske fly og flyselskaper over EUs luftrom, som siden har tvunget ferierende fra Russland til å komme inn i EU landveien via Finland, Estland og Litauen, hvor de møter åpen fiendtlighet fra landenes regjeringer og grensemyndigheter.\n\nVisumavtalen mellom EU og Russland har siden 2007 tillatt enklere utstedelse av visa for reisende, men etter krigens start ble avtalen først suspendert for forretningsfolk, regjeringsrepresentanter og diplomater. Den tyske utenriksministeren Annalena Baerbock (Die Grünen) – som bak kulissene skal ha spilt en nøkkelrolle i forhandlingene mellom EU-statene om avtalen – forklarte at for framtiden skal visumsøknader fra russiske borgere «i tvilstilfeller ta flere måneder».\n\nFor Europa-orienterte oligarker forblir imidlertid alle dører åpne. Ifølge en rapport i dagsavisa Die Welt anvendes rutinemessig frontselskaper og offshore-registreringer for å skjule eiere av fly for å omgå forbudet mot overflyginger av luftrommet. De som kan investere et sted fra € 1,15 til 2 millioner kan også få utstedt dokumenter for statsborgerskap på Malta, Kypros og i Bulgaria, som garanterer dem bevegelsesfrihet i hele Schengen-området.\n\nEi rekke EU-stater hadde tatt til orde for enda mer omfattende tiltak, helt opp til å omfatte en fullstendig stans i utstedelsen av visa. Dette inkluderte de baltiske statene så vel som Polen, Finland, Sverige og Danmark. Estland, Latvia, Finland og Republikken Tsjekkia – som for tiden innehar EU-formannskapet – har allerede kunngjort eller innført slike reiseforbud. Ifølge magasinet Der Spiegel advarte Baerbock for at målet for de vestlige sanksjonene må være å sikre at det russiske folk vender seg «mot deres egen president».\n\nTiltakene er i realiteten en opptrapping av de kollektive formene for avstraffelse mot Russland som EU-statene har iverksatt siden starten av Ukraina-krigen. Tiltakene er innrettet på å besørge næring for krigen og styrke de mest høyreorienterte kreftene i Russland, Ukraina og EU-landene.\n\nKrigen er en morderisk stedfortrederkrig, utløst av det russiske militærets invasjon, men systematisk framprovosert og planlagt over mange år av de vesentligste vestmaktene. NATO-maktene forfølger ved å bevæpne Ukraina og å svekke Russland en imperialistagenda, som stikk i strid med den øredøvende propagandaen fra regjeringer og borgerlige media, tar sikte på å bringe Ukraina inn under vestlig kontroll og å få stykket opp Russland.\n\nVisumrestriksjonene er del av EU-statenes bestrebelser for å oppildne nasjonalistisk agitasjon og å angripe antikrig-sentimenter, som etter to verdenskriger har dype røtter i arbeiderklassen. Formålet med å legge press på og angripe russiske kunstnere, forskere og nå reisende, er å forberede Europas befolkning på enda mer brutale kriger, opp til og inkludert krig med atomvåpen, med millioner av liv på spill.\n\nBaerbock gjorde det klart for pressen at opphevingen av visumavtalen var opptakten til en aggressiv «strategisk reorientering» av EUs politiske linje overfor Russland. Denne reorienteringen omfatter «fire punkter»: Ytterligere «støtte til Ukraina», «støtte til russiske motstandere av regimet», «styrking av våre egne forsvar» og «samarbeid med globale partnere for å forsvare folkeretten».\n\nNår en tysk utenriksminister snakker om å «arbeide med globale partnere for å forsvare folkeretten», da må dette forstås som en tynt tilslørt trussel. Det betyr at NATO-maktene og deres allierte – som de siste tiårene har vært ansvarlige for utallige kriger, massebombardement, statskupp og drone-terror over hele verden – skal ha enerett til å bryte «folkeretten» for å kunne håndheve deres imperialistinteresser.\n\nDet Baerbock, Borrell og de europeiske kapitalistregjeringene har i tankene er en omfattende og helhetlig militariseringsstrategi, som underordner alle aspekter av det sosiale livet til en politikk basert på krig. Som Baerbock selv understreket, må det «ikke være noen svikt» vis-à-vis Russland, «verken i støtte til Ukraina, eller i sanksjonene». Siden «den sosiale freden» står på spill som resultat av Europas energiavhengighet, er det nødvendig med et «mer motstandsdyktig» samfunn, i tillegg til «nye teknologier og utstyr».\n\nDe «fire punktene» ble utdypet i et dokument forfattet av Baerbock og Frankrikes utenriksminister Catherine Colonna, som ble presentert for de andre medlemslandene på det uformelle møtet mellom EU-utenriksministrene i Praha, som et «forslag til diskusjon». Dokumentet, gradert som «konfidensielt», men gjort tilgjengelig for nyhetsbyrået Deutsche Presse-Agentur (DPA), hevder at «Russlands krig mot Ukraina må bli til en strategisk fiasko». Denne fiaskoen er definert i «den videste forstand» og inkluderer en «frakobling fra Russland på energiområdet».",
    "Helomvending fra EU? Russere kan miste turistvisum": "annonse\n\nannonse\n\nEUs utenriksministre møtes kommende uke.\n\nEU-kommisjonen og Tyskland har begge motsatt seg et felles fremstøt, bestående av Finland, Estland, Latvia, Litauen og Polen, som vil stramme inn på turistvisum til russiske borgere. Nordiske land sier tja til forslaget.\n\nMens den finsk-baltisk-polske fronten mener det er uanstendig at russere nyter livet som turist i Europa mens ukrainere drepes og er på flukt, mener EU-kommisjonen at søknader om visum bør vurderes individuelt.\n\nannonse\n\nTsjekkia skal ifølge Bloomberg ha utarbeidet et kompromiss hvor både behandlingstiden og gebyret for russiske visumsøknader økes.\n\nLes også: En million russere har ankommet EU\n\nNå kan det ha kommet en helomvending fra Brussel. Financial Times erfarer nemlig at EUs utenriksministre, etter press fra flere EU-land, kommende uke vil vedta en utvidet suspensjon av unionens visumavtale fra 2007 med Russland. EUs råd for utenrikssaker samler unionens nasjonale utenriksministre, og ledes av Josep Borrell.\n\nannonse\n\n– Det er upassende for russiske turister å spasere rundt i byene våre og i våre marinaer. Vi må sende et signal til den russiske befolkningen om at denne krigen ikke er ok eller akseptabel, sier en høytstående tjenestemann i EU.\n\nTsjekkia og Polen sluttet å utstede turistvisum til russiske borgere kort tid etter at Russland angrep Ukraina 24. februar. 16. august kunngjorde Finland at antallet turistvisa til russere fra 1. september reduseres med nitti prosent. Estlands innreisenekt for russere med turist-, forretnings- og flere andre visa trådte i kraft 18. august.\n\nSaken fortsetter.\n\nFormålet med suspensjonen er å gjøre det både dyrt og vanskelig for russere å reise i Europa, og det skjer etter protester fra enkelte østeuropeiske EU-land, som har sagt de vil stenge grensene sine helt for russiske turister, skriver NTB.\n\nDelene av den europeisk-russiske visumavtalen som gjelder offentlige tjenestemenn og forretningsmenn, ble allerede suspendert sent i februar. De fleste EU- og Schengen-land har imidlertid fortsatt å utstede turistvisum til russiske borgere.\n\nEn mer omfattende suspensjon av visumavtalen er nå oppe til drøftelse. Russere som søker om EU-visum, vil kunne få strengere krav om dokumentasjon, noe som antas å ville gjøre søknadsprosessen enda dyrere og øke ventetiden betraktelig.\n\nSetter du pris på Resett? VIPPS 124526\n\nBANK 1503.94.12826SMS “Resett” (200,- en gang) eller SMS “Resett fast” (59,- pr. mnd.) til 2474 TEGN ABONNEMENT",
    "26 av 54 kjøretøy fikk kjøreforbud ved grenseovergangene": "21.09.22 13:42\n\nHele 54 tunge kjøretøy og ble kontrollert av Statens vegvesen på Svinesund og Ørje tirsdag 20. august.",
    "Etterlyst mann utleveres til hjemlandet natt til torsdag": "",
    "Østersjøland vil sjudoble vindkraftproduksjonen": "Målet er å minske avhengigheten av russisk gass etter invasjonen av Ukraina. Vindkraftsatsingen ble diskutert på et møte i Danmark tirsdag.\n\n– Vi er blitt enige om å sjudoble produksjonen av vindkraft offshore i Østersjøen innen 2030, sier Danmarks statsminister Mette Frederiksen etter et møte med lederne fra Estland, Finland, Tyskland, Latvia, Litauen, Polen og Sverige.",
    "– Da jeg våknet, var hele høyresiden min svak": "– Vi har skapt en bedrift på grunnlag av vårt verdisyn. Målet er å forbedre villbienes levevilkår og informere befolkning om deres utfordringer, sier Egle Juodziukynaite (27).\n\n– Det at jeg har multippel sklerose (MS) gjør kanskje at jeg er ekstra opptatt av å fokusere på muligheter, ikke begrensninger.\n\nEgle beskriver samboeren på Lillestrøm, Joakim Mjelde Winum (34) som en utømmelig idébank, her er det bare å sortere ut de beste ideene. At Egle fra Litauen og Joakim fra Trondheim skulle møtes som studenter på OsloMet, bli kjærester, samboere og partnere i arbeidslivet, lå absolutt ikke i kortene.\n\n– Vi er heldige som møtte hverandre. Begge studerte design, og til tross for ulik bakgrunn, har vi et felles verdigrunnlag, sier Joakim.\n\nDramatisk avslutning på ferien\n\nEgle vokste opp i en storby, med mor, far, lillesøster og lillebror. Det var vanskelig å få pengene til å strekke til, og for å tjene nok til å forsørge familien, flyttet faren til Norge i 2010. Da hadde han allerede vært sesongarbeider her i flere år.\n\n– I januar 2012 var søsteren min og jeg på ferie hos pappa. Jeg begynte å kjenne på presset som ventet meg hjemme, der nesten all tid gikk med til skolearbeid. Jeg gikk nest siste året på videregående, det var prøver og eksamener i vente, og jeg var nok litt stressa de siste dagene, sier Egle.\n\n– Da jeg våknet om morgenen den dagen vi skulle reise, merket jeg at hele høyresiden min var svak. Jeg regnet med at dette ville gå over, og vi tok det planlagte flyet til Kaunas.\n\nPå flyet ble Egle verre og verre, hun ble litt engstelig og det var vanskelig å sitte rolig. Søsteren var 14 år og hjalp storesøsteren på 17 så godt hun kunne. Egle tror kabinpersonalet må ha skjønt at noe var alvorlig galt, for det sto en ambulanse klar da flyet landet. Hun vet til dags dato ikke hvem som hadde bestilt den.\n\nFOTO: Privat Vis mer\n\nIngen tilrettelegging\n\nEgle ble kjørt til sykehuset, der hun ble undersøkt. Legene mistenkte MS, men utredet også om tilstanden kunne skyldes andre endringer i hjernen. Det var nemlig ikke Egles første sykehusbesøk.\n\nSom 11-åring ble det oppdaget at hun hadde medfødte blodårenøster i hjernen, såkalte karnøster. Når disse sprekker, kan det oppstå blødning (hjerneblødning), og operasjon er ofte helt nødvendig. Egle ble undersøkt fordi hun hadde så sterk hodepine at hun ikke klarte å være på skolen. Hun mistet litt tid da legene mente hodepinen skyldtes begynnende pubertet, men moren krevde ytterligere undersøkelser, og karnøstene ble oppdaget. Tilstanden krevde operasjon og rehabilitering. Egle var til sammen et halvt år på sykehus, og har i dag ingen senvirkninger av sykdommen eller behandlingen.\n\n– Heldigvis fant de ingen farlige karnøster da jeg ble undersøkt som 17 åring, men diagnosen MS ble ikke stilt før et halvt år senere, da jeg hadde et nytt attakk. Legene fant de karakteristiske flekkene i hjernen min, og funn i spinalvæsken bekreftet diagnosen, forteller Egle.\n\n– Denne gangen var attakket mildere. Det gikk utover begge bena, men ga seg fort. Jeg har ikke hatt attakk siden, og vet ikke når eller om jeg får flere.\n\nEgle gledet seg til å komme tilbake til vennene og skolen. Hun har alltid vært pliktoppfyllende og skoleflink, og hadde toppkarakterer i alle fag.\n\nMen da moren spurte om Egle kunne få to sett bøker, slik at hun kunne spare litt på kreftene ved å slippe å bære de tunge bøkene hver dag, møtte hun ingen forståelse.\n\nSelv hadde Egle planene klare for videre studier, men var avhengig av gode karakterer fra videregående for å komme inn på universitetet.\n\n– Jeg følte at holdningen på skolen i Litauen var at jeg kom uansett til å bli ufør og få støtte fra staten. En slik holdning var veldig vond å oppleve, sier Egle.\n\nAttakk Et MS-attakk defineres som nye eller økte MS-symptomer og/eller funksjonssvikt som kan knyttes til betennelse i hjernen, synsnervene eller i ryggmargen, som har vart i minst 24 timer. De fleste opplever at MS-symptomene og plagene varierer i løpet av dagen, og fra dag til dag. Ofte merkes symptomene bedre når en er stresset, sliten eller varm. Dette er ikke et attakk, og det betyr ikke at det har kommet ny betennelse. Kilde: msveileder.no\n\nNy fremtid i Norge\n\nNevrologen på sykehuset i Litauen anbefalte familien å flytte til Norge før Egle ble 18 år, hvis de hadde mulighet til det. Hun var utredet på barneavdelingen, og dersom hun ble overført til voksenavdelingen på sykehuset i Litauen, ville de starte helt på scratch, selv med diagnose. Slik var systemet.\n\n– Heldigvis hadde vi mulighet til å flytte til pappa, det er jeg svært takknemlig for, sier Egle.\n\n– Etter et år på norskkurs, begynte jeg på videregående, der jeg ble tatt godt imot. Jeg hadde da hatt tid til å komme i gang med trening og språket ble stadig bedre, slik at integreringen gikk greit. Jeg fortsatte å være pliktoppfyllende og samvittighetsfull, og gikk ut med gode karakterer.\n\nEgle blir fulgt opp av nevrolog og MS-sykepleier, og hun får medisiner som virker veldig bra. Hun vet hun aldri kan bli frisk, hun er plaget av fatigue, hukommelsessvikt og må hele tiden tenke energiøkonomisering. Hun merker at høyre side er svakere enn venstre, og kjenner litt prikking og nummenhet.\n\n– Jeg trener og lever sunt, og det var aldri aktuelt å droppe studiene. Det er jeg ekstra glad for nå, det var jo på OsloMet jeg traff Joakim, sier Egle.\n\n– Vi bodde i samme bygning, der det var mange studentboliger, så vi bodde egentlig sammen før vi ble samboere, legger Joakim til.\n\nFOTO: Privat Vis mer\n\nSatser på eget selskap\n\nEgle og Joakim forteller at de fikk litt innføring i det å være gründere av et vennepar, som har lykkes godt. Etter å ha sortert ideer fra Joakims hode, visste begge at de måtte gå for noe som stemmer med deres verdigrunnlag. Valget falt derfor på villbier.\n\n– Planen om gründerskap ble integrert i studiene, og vi lærte mye hele veien. Etter våre bachelorer, gikk vi skikkelig i gang med planene. Vi skal begge levere mastere senere i høst, det handler om Tiny Workers, som er selskapet vårt, forklarer Joakim.\n\n– Vi skal lage pollinator-parker for å hjelpe villbier i bymiljø, legger Egle til.\n\nParet forteller at de er gode på hver sine ting, og utfyller hverandre veldig bra. Egle synes det akademiske er gøy, og jobbet mye med søknaden til Innovasjon Norge, der de fikk en million kroner til videre arbeid. Joakim er den som vil ta seg mest av byggingen.\n\nDe leier plass i kontorfellesskapet Business Lillestrøm, i gangavstand fra sitt eget hjem, og synes det er godt å komme ut litt, ikke bare jobbe hjemmefra.\n\n– Grunnen til at vi velger å starte vår egen bedrift, er både interessen for å skape noe bærekraftig, men også det å kunne styre hverdagen mye selv. Jeg kan tilpasse arbeidsmengden og ta pauser når jeg trenger det, noe som kanskje ikke hadde vært like lett for en arbeidsgiver å forstå. Slik er det å ha en usynlig sykdom, sier Egle nøkternt.\n\n– Dette er imidlertid også noe vi har planer om å videreutvikle.\n\nPollinatorer Mange insekter pollinerer (bestøver) blomster. De er viktige både for samspillet i naturen og for matproduksjonen. For eksempel må frukt og bær, erter og bønner, men også kaffe og kakao pollineres. Nedgangen av disse nyttige insektene er satt på dagsorden av det internasjonale naturpanelet (Ipbes). Insektenes leveområder er under press. Alle som forvalter et areal, enten det er en hage, en veikant, en park eller en landbrukseiendom kan tilby gode leveområder for insektene gjennom riktig beplantning og stell. Kilde: Miljødirektoratet.no\n\nHvem får Multippel sklerose? Mer enn dobbelt så mange kvinner som menn får MS, og sykdommen begynner som regel i 25-45-årsalderen. Det er sjelden at sykdommen begynner før puberteten og etter 60 år. Hyppigheten av sykdommen har vært stigende, men har stabilisert seg de siste årene. Kilde: Felleskatalogen.no\n\nFOTO: Privat Vis mer\n\nVil hjelpe flere ut i arbeidslivet\n\nEgle mener det er mange som har det som henne. Hun takler ikke en vanlig jobb, men hun har stort sett god arbeidskapasitet. Hun har alltid hatt høye ambisjoner, og lar seg ikke stoppe av MS-diagnosen. Det varierer veldig hvor mye den kroniske sykdommen påvirker Egle i hverdagen, derfor er det gull verdt med fleksibilitet og mulighet til å styre arbeidsdagen selv.\n\n– Hvis jeg stresser og presser kroppen min mer enn den egentlig tåler, straffes jeg i etterkant. Derfor er det mye bedre å ta kroppens signaler på alvor, og ta pauser når det er nødvendig. Det betyr imidlertid ikke at man trenger å falle ut av arbeidslivet, sier Egle.\n\nJoakim legger til at de er opptatt av å gi alle en mulighet til å stå i jobb, også de som har helseutfordringer, enten det er på grunn av sykdom eller skade.\n\n– I tillegg til at det kan gjøre enkeltpersoners dager mer meningsfylte, vil det være en ressurs for samfunnet, sier Joakim.\n\n– Dette er helt på planleggingsstadiet, men sammen med andre venner ønsker vi å starte et slags gründerkollektiv. Vårt mål er å gi muligheter til mennesker som av en eller annen grunn ikke makter en 8-16 jobb, men allikevel har ambisjoner.\n\nEgle og Joakim håper etter hvert å lande dette prosjektet, som de kaller Kybe. Men først er det to mastere som skal leveres og pollinator parker som skal bygges.\n\n– Det er ingen som har noe løfte om morgendagen, verken med eller uten diagnose, sier Egle.\n\n– Bortsett fra å ta nødvendige hensyn til hva kroppen min orker, tenker jeg lite på at jeg er kronisk syk. Jeg vil heller bruke den energien jeg har på å skape positive opplevelser både for meg selv, Joakim og andre rundt meg.\n\nKronisk sykdom Multippel sklerose (MS) er en kronisk betennelsessykdom der kroppens eget immunsystem angriper vev i hjernen og ryggmargen. Multippel sklerose betyr «mange arr». Ved MS oppstår det betennelse rundt nervetrådene i hjernen og ryggmargen. Sykdommen angriper isolasjonsmaterialet (myelinet) rundt nervetrådene og det oppstår etter hvert arr (plakk). Disse fører til at nervesignalene fra hjernen og ut til forskjellige deler av kroppen forsinkes, eller ikke når fram. Samtidig kan nervetrådene og nervecellene bli skadet. MS viser seg i form av anfall (attakk). Personer med MS kan oppleve symptomer som synsforstyrrelser, kraftsvekkelser i arm eller bein, balanseproblemer, nedsatt arbeidsevne og tretthet og endret hudfølelse. Kilde: MS-forbundet, ms.no",
    "Hackergruppe som rammet Norge hardt, er på ferde igjen": "Killnet er navnet på en beryktet hackergruppe som har stått bak flere alvorlige tjenestenektangrep (DDoS) – hvorav en rekke også har rammet Norge. Nå rapporteres det at aktørene for alvor er på ferde igjen.\n\nNyhetsbyrået Reuters er blant dem som skriver at japanske myndigheter nå etterforsker en serie tjenestenektangrep som satte flere statlige nettsider ut av spill. Killnet skal ha påtatt seg skylden for angrepene.\n\nOver 20 tjenester slått ut\n\nSå mye som 20 forskjellige nettsider skal ha blitt rammet, og som en konsekvens skal nettsidene ha vært utilgjengelige for brukere – deriblant portalen til togsystemet Tokyo Metro i landets hovedstad.\n\nSikkerhetseksperter advarer nå om at det kan komme flere DDoS-angrep fra gruppen, noe som har relevans også for Norge med tanke på at landet ble rammet relativt hardt av hackergruppen tidligere i år.\n\n– Angrepet på Japan kommer etter flere nylige angrep i land som Norge, Italia, Litauen, Estland og Polen – og det ventes flere lignende angrep i tiden som kommer. Vår ferske halvårsrapport avslørte blant annet en global økning på 42 prosent i nettangrep, men også en enorm økning i statsstøttede og statlig mobiliserte hackergrupper, som har skutt fart siden starten av krigen mellom Russland og Ukraina, sier sikkerhetsarkitekt Pål Aaserudseter i Check Point Norge i en pressemelding.\n\nIfølge Check Point hevdet hackergruppen å tatt ned hele e-forvaltningen i Japan, som leverer administrativ informasjon fra offentlige organisasjoner, samt søknader til lokale myndigheter for offentlige tjenester.\n\nRammet en rekke tjenester i Norge\n\nKillnet har hevdet også å ha gjort det samme med den elektroniske skatteportalen, betalingssystemet JCB og Mixi – det nest største sosiale mediet i Japan, som var utilgjengelig i en lengre periode etter angrepene.\n\nSom avisen Japan Times rapporterte, var også den skatterelaterte nettjenesten Eltax rammet av angrepene.\n\nHackergruppens begrunnelse for angrepene skyldes Japans støtte til Ukraina i den pågående Russland-Ukraina-krigen, samt en flere tiår lang strid om Kuril-øyene, som begge sider krever suverenitet over. Forstyrrelser av dagligliv med angrep på regjering og organisasjoners nettsteder er et sterkt middel for å plage regjeringen og folk og fremhever Killnets påstander.\n\nKillnet-angrepene i Norge fant sted i juni og rammet blant annet nettsidene til Arbeidstilsynet, BankID, Altinn, NRK, medieselskapet Schibsted, Nav og politiet. Norske politikere var raskt på banen med å fordømme angrepene.\n\n– Digitale angrep har i sommer rammet virksomheter i Norge og nærstående land. En kriminell russisk gruppering har påtatt seg ansvaret. Sammen med likesinnede land fordømmer vi disse angrepene. Stater har et ansvar for å ikke tillate slik aktivitet innenfor sine grenser, kommenterte utenriksminister Anniken Huitfeldt i forbindelse med angrepene.",
    "Mange veier til EM-sluttspill": "Norge fikk en pangstart i 2. prekvalifiseringsrunde for EM i 2025 med seieren i Slovakia, og vinneren av gruppa går rett til kvalifiseringspuljene som spilles i åtte «vinduer» fra november 2023 til februar 2025. Men også nummer 2, 3 og 4 i gruppene får en ny sjanse neste høst.\n\nDet er FIBAs versjon av «flest mulig, lengst mulig» og «alle skal med» vi er i gang med. Den gir også «taperne» fra 1. prekvalifisering, blant dem Kosovo som Norge slo to ganger, en ny sjanse.\n\n24 lag skal delta i EM-sluttspillet/Eurobasket i 2025, der Finland, Latvia og Kypros er tre av fire arrangørnasjoner. Ukraina var plukket ut som den fjerde, men FIBA vil mest sannsynlig velge en ny arrangør innen november i år.\n\nI den endelige EM-kvalifiseringen deltar 32 lag som spiller i 8 grupper á 4 lag med hjemme- og bortekamper i fire vinduer: November 2023, februar 2024, november 2024 og februar 2025. De tre beste lagene i hver gruppe går til EM-sluttspillet. I gruppene med arrangørnasjonene Finland, Latvia og Kypros går de to beste ved siden av arrangørnasjonene videre.\n\nNorge spiller nå i 2. prekvalifiseringsrunde i gruppe med Danmark, Nord-Makedonia og Slovakia. Vinneren i denne gruppen samt de to andre gruppene går videre til den endelige EM-kvalifiseringen sammen med arrangørnasjonen Kypros.\n\nDe åtte øvrige lagene fra 2. prekvalifisering får med seg de «utslåtte» lagene fra 1. prekvalifisering – Kosovo, Irland, Luxembourg og Albania – til en 3. prekvalifisering.\n\nDen 3. prekvalifiseringen spilles som «turneringer» i august 2023, trolig på nøytral bane og i tre eller fire grupper. Herfra går de fire beste lagene videre til hovedkvalifiseringen.\n\n24 lag er allerede klare for hovedkvalifiseringen: Belgia, Bosnia-Hercegovina, Estland, Finland, Frankrike, Georgia, Hellas, Island, Israel, Italia, Latvia, Litauen, Montenegro, Nederland, Serbia, Slovenia, Spania, Storbritannia, Sverige, Tsjekkia, Tyrkia, Tyskland, Ukraina og Ungarn.\n\nDe åtte øvrige lagene blir følgelig de tre gruppevinnerne i 2. prekvalifisering, pluss EM-arrangør Kypros – og de fire lagene som går videre fra 3. prekvalifisering.\n\nRussland og Belarus er utestengt fra FIBA på ubestemt tid.\n\nLandslagssjef Mathias Eckhoff ser at formatet er bra for Norge.\n\n– Det gir mange kamper og erfaring, og det belønner lagene som vinner, så jeg syns det er greit.\n\n– Ressurser til jevn matching og å skape forutsigbarhet for spillere som ønsker å satse har alltid vært en utfordring for norsk basketball. Da er selvfølgelig det å spille kamper eneste måten å bli god på. Da lærer vi å konkurrere, understreker Eckhoff.",
    "Sveriges Spiderman": "Med et nei-til-Nato-medlemskap i ryggmargen har forsvarsminister Peter Hultqvist signert seg varm med kolleger i særlig tolv andre vestlige land.\n\nAnnonse\n\nHultqvist går av sammen resten av den sosialdemokratiske regjeringen, som tapte søndagens valg i Sverige. Da skal en borgerlig regjering manøvrere videre i kampen for svensk Nato-medlemskap. Om den neste forsvarsministeren heter Pål Jonson, Hans Wallmark eller noe annet, er det også bare å sende forgjengerens spidermandrakt på rens. Det er en nyttig del av arven etter Hultqvist.\n\nSosialdemokraten Hultqvist ble umiddelbart et av regjeringens sikreste kort da den rødgrønne Löfven-regjeringen i 2014 overtok etter den borgerlige Alliansen. Særlig den første tiden var han en superhelt også for den borgerlige opposisjonen, fordi han ledet milliardoppbyggingen av forsvaret etter år med kutt.\n\nOmfattende nettverk\n\nDet var et før og etter en februardato også i 2014, da Russland annekterte Krim. Siden har Sverige i gjennomsnitt inngått en ny militær avtale med ett eller flere andre land oftere enn annenhver måned.\n\n16. februar i år holdt utenriksminister Ann Linde den årlige utenrikspolitiske redegjørelsen for Riksdagen. Hun sa at Sverige har bygd opp et «fungerende forsvarspolitisk sikkerhetsnettverk» etter 2014, altså som en direkte følge av Krim.\n\n—Vi har inngått ca 30 avtaler og rundt 20 samarbeidsavtaler, ikke minst med våre nordiske og baltiske naboer, sa Linde en drøy uke før Russland angrep Ukraina.\n\nLes også: Sverige ruster opp på Gotland\n\nRegjeringsapparatet i Stockholm vil ikke dele listen med de 50 avtalene som er inngått etter 2014. Jakten resulterte likevel i en omfattende dokumentasjon over hva det er snakk om. Regjeringen redegjorde i et dokument til Riksdagen i desember 2020 for Sveriges internasjonale forsvarssamarbeid. Det kom få dager før avstemningen om den langtidsplanen forsvaret er inne i nå.\n\nFinland er bestevennen. De andre avtalepartnerne Sverige ha nærmet seg etter Russlands annektering av Krim er USA, Norge, Danmark, Storbritannia, Nederland, Frankrike, Tyskland, Estland, Latvia, Litauen og Polen.\n\nNye blekksprutarmer\n\nSom svensker flest står også den svenske forsvarspolitikken på to ben: et så sterkt nasjonalt totalforsvar som mulig og et omfattende internasjonalt samarbeide.\n\nHer lar vi Sveriges egen forsvarsevne og avtaler partnerlandet inngikk med Nato før årets søknad om medlemskap ligge. Det samme gjelder deltagelse i FN-innsatser og en rekke avtaler om EUs forsvarssamarbeid.\n\nDenne gangen handler det kun om avtaler Sverige har inngått med ett eller flere andre land i de knapt syv årene som gikk fra Krim i 2014 til desember 2020.\n\nBare der er det stablet mer enn nok byggeklosser til å heve øyenbrynene, enten du er sjef i Kreml eller bare leser denne artikkelen. Det blir ikke plass til alt.\n\nSverige er en forsvars-og sikkerhetspolitisk blekksprut som går arm-i-arm-i-arm med stadig flere samarbeidspartnere i andre land. Det spretter stadig ut nye armer, og spredningen minner om kongekrabben.\n\nDet nordiske forsvarssamarbeidet står sentralt for svenskene. Over ti avtaler er signert via Nordefco. Det handler om alt fra hyppigere og større militærøvelser, utdannelse og stadig mer detaljert informasjonsutveksling. Stridsuniformer er blitt ett av mange nye elementer i det økte materiellsamarbeidet.\n\nForholdsvis lille Sverige er en stor militærflyprodusent. Derfor utvikler Jas Gripens hjemland en base for forsvarsindustri med Frankrike, Italia, Spania, Storbritannia og Tyskland.\n\nAlt for Finland\n\nSverige og Finlands synkronsvømming til medlemsmøtene i Nato er bare toppen av et isfjell hvor de to landenes altoppslukende interesse for hverandre fordypes kontinuerlig. Gjennom avtaler på samlebånd forberedes felles reaksjoner på ulike scenarier.\n\nSvenskene ristet raskt av seg skuffelsen over at Finland ikke kjøpte bestevennens jagerfly før jul i fjor, selv om det ville gitt Sverige landets gjennom tidende største industriavtale. Kontrasten til raseriet over å ha blitt dumpet av Norge for det samme i 2008 er påfallende: et irritert skuldertrekk mot et primalhyl med årelang utfasing.\n\nI mai 2014 signerte forsvarsministrene i Sverige og Finland en handlingsplan for et «dypere» samarbeide for alle våpengrener. Et knapt år senere kom «den politiska inriktningen för den fortsatta fördjupnigen». Fra 2018 omfattet «fordypningen» fred, krise og krig.\n\nDe to landene øvde på ulike scenarier for militær reaksjon på hverandres territorium: «Försvarssamarbeidet höjer dermed tröskeln för militära incidenter i närområdet.»\n\nSymbiosen har utviklet seg så grunnleggende at det snart minner om siamesiske tvillinger. Forsvarsminister Hultqvist må i perioder ha snakket oftere med sin finske kollega enn med flere av sine egne statsrådskolleger i Stockholm.\n\nBlikket vestover\n\nI 2016 fikk svenskene fart på det transatlantiske samarbeidet gjennom en avtale med USA. I tillegg til den sikkerhetspolitiske dialogen utvikler de to landene fem nøkkelområder: interoperabilitet, utdannelse og øvelser, anskaffelse av materiell, forskning og utvikling og multilaterale innsatser.\n\nFra 2015 er også det svensk-norske samarbeid økt markant. Det synes i alt fra at to heimevern slår seg sammen under f.eks. serien med Cold Response-øvelser og til at stillingen som forsvarsattasjé ble gjennomrettet ved de to lands ambassader.\n\nHer er litt plukk fra Sveriges avtaler med andre land:\n\nStorbritannia: markant tettere samarbeid etter 2014. En samarbeidsavtale om å utvikle fremtidens jagerfly ble inngått i 2019. Svensker og briter øver svært mye sammen, både bilateralt og i fellesskap med flere.\n\nDanmark: mange tekniske avtaler, i første rekke om sjø og luft. De siste par årene har gjensidig utnyttelse av hverandres havner vært viktig.\n\nPolen: Sammen har de to landene en geografisk nøkkelposisjon i Østersjøen, og har inngått bilateral rammeavtale. De utvikler felles strategi mellom årlige sikkerhetspolitiske rundbordsamtaler. Har også økt materiellsamarbeidet.\n\nFrankrike: Bilateralt med materiell og nært samarbeid om internasjonale innsatser og øvelser.\n\nTyskland: Hyppige møter mellom toppolitikere og forsvarsledelse. Omfattende kontakt også lenger ned i hierarkiene for alle våpengrener. Stadig mer bilateral forskning og samarbeid om forsvarsmateriell.\n\nBaltikum: Det går mange tråder på kryss og tvers mellom Sverige og de baltiske Nato-landene med grense til Russland eller Belarus. Både hver for seg og samlet har Estland, Latvia og Litauen mye kontakt med Sverige. Det omfatter øvelser og regelmessige møter mellom blant andre forsvarsministrene og svenske lærere og elever ved Baltic Defensce College i Estland.\n\nNederland hører også med. Står Sverige nært, men mindre bilateralt. Mye gjennom Nato og EU, og flernasjonalt samarbeid som det forsvarspolitiske forumet Norra gruppen og Joint Expeditonary Force.\n\nHistoriske klubbskifter\n\nSverige har ikke vist samme lojalitet til sine militære medspillere som Ole Gunnar Solkjær mot Manchester United.\n\nEtter kun to-tre år med blått blod snudde Carl Johan sitt nye land 540 grader. I 1809 hadde Russland tatt Finland fra Sverige, en hendelse som åpnet en svensk-fransk vei til tronen for marskalk Bernadotte.\n\nMed Carl Johan som ferskt navn hadde franskmannen knapt slått seg ned i Stockholm før han snudde seg mot Napoleon og allierte seg med Finland-tyven Russland. Premien var Norge. Sønnen Oscar I geleidet deretter Sverige mer i retning Tyskland.\n\nNå har ikke de nordiske landene kriget mot hverandre på over to hundre år. Etter to verdenskriger er Tyskland og Frankrike blitt venner i både EU og Nato. Siden 1945 har Sverige gått fra nøytralt til alliansefritt og ikke lenger alliansefritt etter søknaden om Nato-medlemskap.\n\nEtter alle de vestvendte avtalene Sverige har inngått etter 2014 kan duften av Nato-medlemskap merkes. Parti for parti på høyresiden har snudd siden 1999. Nøkkelen er at Socialdemokraterna, med all sin iboende protest mot atomvåpen og Nato, har snudd 180 grader i sementen.\n\nSpider-Hultqvist måtte bite i seg sin egen garanti mot Nato-medlemskap til landsmøtet i november i fjor. I bagasjen har han dokumentet med de minst 50 avtalene i regjeringsdokumentet fra desember 2020. Hans lojalitet mot Nato virker like solid som asfalten bombefly kan lande på. Det alene var en flytevest for svenskene da Tyrkia presset Sverige og Finland ut av motorveien til Brussel og over i hengemyra.\n\nDet svenske forsvaret kan vri Paul Simons slager «50 ways to leave your lover» til «50 ways to find more safety».",
    "Norge sier «njet» til turistvisum for russere": "GRENSEN: Etter at alle flyginger mellom Norge og Russland ble suspendert som følge av Russlands invasjon i Ukraina, er Storskog grensestasjon i Øst-Finnmark den eneste åpne grenseovergangen mellom landene.\n\nNorge sier «njet» til turistvisum for russere\n\nFire av ti russere som søkte visum til Norge i august, fikk avslag. Gjennom flere runder er den norske visumpraksisen overfor russiske borgere strammet inn. Så å si alle russere som søker om turistvisum, får nå avslag.\n\nPublisert: Oppdatert nå nettopp\n\nFerske tall fra Utlendingsdirektoratet (UDI) viser hvordan norske myndigheter gradvis har skjerpet reglene for å få visum til Norge for russiske borgere.\n\nNå stenges døren fra Russland til Norge ytterligere. VG meldte torsdag at norske myndigheter har midlertidig opphevet en visumavtale mellom landene fra 2008.\n\nInnstramningene skjedde allerede i mai:\n\n– Som hovedregel vil søknader om visum fra turister og til vennebesøk bli avslått, skriver fagansvarlig for visumsaker i UDI, Håvard Sæthre, i en e-post til VG.\n\nDen viktigste grunnen til avslag er tvil om søkeren har til hensikt å forlate Schengen-området innen utløpet av det visumet som vedkommende har søkt om, ifølge Sæthre.\n\nAvslår flere\n\nUDI behandlet 575 søknader om visum fra russiske borgere i august. 41 prosent av dem ble avslått.\n\nMellom januar og mai søkte 1667 russere om visum til Norge. Da fikk nesten alle søkerne grønt og visum til Norge. Andelen innvilgede visumsøknader lå da mellom 90 og 99 prosent.\n\nI august ble altså 59 prosent innvilget.\n\nEn rekke EU-land har de siste dagene gjort innstramninger i sine visumregler overfor russere. Estland, Latvia, Litauen og Polen har siden mandag uttalt at landene avslår søknader om turistvisum fra Russland.\n\nFinland strammer også inn. Grensestasjonene mellom Finland og Russland har vært blant få veier inn til for russere med visum til andre land i Schengen-samarbeidet. Det ønsker Finland å endre på, ifølge utenriksminister Pekka Haavisto:\n\n– Finland ønsker ikke å bli et gjennomreise-land for Schengen-visum som andre land har utstedt, sa den finske utenriksministeren i New York onsdag.\n\nFå søker asyl\n\nEn annen vei til vesten for russere, er å søke asyl. Men for å søke asyl i Norge må personen klare å ta seg fysisk til Norge.\n\nHittil i år har 219 russiske statsborgere søkt asyl i Norge, viser statistikk fra UDI.\n\nI slutten av mai ble visumpraksisen for russere endret. Disse søknadene blir nå behandlet etter visumpraksis for oransje gruppe, opplyser UDI\n\n– I oransje gruppe vil foreldre, barn og ektefeller som hovedregel få visum, mens det er mer naturlig å avslå søknader for søsken, fjerne slektninger og kjærester. Det vil også være vanskeligere, men ikke umulig, å få visum for forretningsreiser og besøk med et kulturelt formål, ifølge Håvard Sætre i UDI.",
    "Møter Bergens beste lag i cupen": "",
    "Bedrift med Nannestad-avdeling har hatt innholdsrike år: – Vi var to som startet og nå er vi 100 ansatte": "15.09.22 15:03\n\nMye har skjedd siden bedriften startet opp i 2004.",
    "Zaneta på Notodden vil style boligen du skal selge!": "01.09.22 21:00\n\nI 15 år har Zaneta Tamosauskiene og mannen Raimond Tamosauskas kjøpt hus, pusset de opp, og solgt de. Nå har de startet et nytt konsept: Z&T Interiør. Hvor Zaneta styler boliger som skal legges ut for salg, for å tiltrekke flest mulig potensielle kjøpere. Et konsept det ikke finnes mange som driver med på Notodden.",
    "Finner felles DNA hos dobbeltgjengere": "Charlie Chasen og Michael Malone er ikke i slekt, men opplever stadig vekk at folk i hjembyen Atlanta tar feil av dem. Nå har forskere svar på hva de har til felles.\n\nLIKE: Charlie Chasen og Michael Malone er venner og de har hatt mye moro at de ligner så mye på hverandre. Det er ikke noe slektskap mellom de to mennene fra Atlanta, Georgia. Foto: François Brunelle\n\nCharlie Chasen og Michael Malone møtte hverandre i 1997, og ble raskt venner. Selv så de ikke det alle andre la merke til - hvor enormt like de er.\n\n– Michael og jeg går langt tilbake, og det at vi ligner har vi hatt det mye moro med gjennom årene. Folk har tatt feil av oss over hele Atlanta, sier Chasen til CNN.\n\nStammer fra ulike steder\n\nNår de to møter nye folk sammen, tror de fleste at de er brødre. Til og med tvillinger. Men de er ikke i slekt. Forfedrene deres kommer ikke engang fra samme verdensdeler, skriver New York Times, som først omtalte saken.\n\nMalones forfedre stemmer fra Bahamas. Chasens kommer fra Skottland og Litauen. Det er heller ingen mørk familiehemmelighet som kan forklare likheten.\n\nKunstprosjekt\n\nFrançois Brunelle er en kunstner fra Canada som etter at han oppdaget sin egen dobbeltgjenger, ble interessert i fenomenet. Gjennom kunstprosjektet «I'm not a look-alike!», samlet han bilder av hundrevis av dobbeltgjengere.\n\nDOBBELTGJENGERE: Et kunstprosjekt ble til et forskningsprosjekt. Nå er studien publisert. Foto: François Brunelle / SWNS\n\nProsjektet fikk oppmerksomhet fra Dr. Manel Esteller, en forsker fra Barcelona som tidligere hadde forsket på fysiske forskjeller mellom eneggede tvillinger. Nå ville han se på det motsatte: Hva forklarer at folk som ikke er i slekt, kan være så like?\n\n32 par dobbeltgjengere fra Brunelles kunstprosjekt ble rekruttert og undersøkt. Brunelles synes prosjektet er spennende.\n\n– Jeg er veldig glad for forskningen som er gjort basert på mitt arbeid. Det er mer enn en ære, det er så spennende, skriver Brunelle i en epost til TV 2.\n\n– Arbeidet tok fem år å fullføre, men det var verdt det. Jeg er full av beundring for dr. Esteller, skriver han.\n\nAnouk Spiele og Doortje Grunde Bleeker fra Nederland er del av samlingen. Bildet er tatt i 2015. Foto: François Brunelle\n\nLike som tvillinger\n\n16 par var så like at de kunne forveksles som identiske tvillinger. Disse 16 delte betydelig flere DNA-sekvenser.\n\nTirsdag fikk han publisert studien sin i The journal Cell Reports.\n\n– At folk som ligner på hverandre har mer felles gener, kan sees på som «sunn fornuft», men det har aldri blitt bevist før, sier Esteller.\n\nForskningen avdekket at ansiktsgjenkjenningsalgoritmer i visse tilfeller feiler i identifisering av dobbeltgjengere. Studien viser også at dobbeltgjengere deler felles genetiske sekvenser som avgjør ansiktstrekk.\n\nMen kanskje mest oppsiktsvekkende ser de at fysiske ansiktslikheter kan bety i likheter kroppsspråk og oppførsel også.\n\n– Systemet repeterer seg selv\n\nEsteller undersøkte også hvordan dobbeltgjengernes omgivelser kan ha påvirket utseende deres, men fant at det hadde hatt overraskende lite innvirkning.\n\nDet er bare et visst antall varianser innen oppbygging av et menneskeansikt, og man må regne med at de fleste har en dobbeltgjenger ute i verden.\n\n– Nå er det så mange mennesker i verden at systemet repeterer seg selv. Det er ikke urimelig å tro at du også har en dobbeltgjenger der ute, sier Esteller."
}