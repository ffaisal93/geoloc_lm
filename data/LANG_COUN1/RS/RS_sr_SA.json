{
    "Saudijska Arabija i ženska prava: Nura el Kahtani osuđena na 45 godina zatvora zbog objava na društvenim mrežama": "Saudijska Arabija i ženska prava: Nura el Kahtani osuđena na 45 godina zatvora zbog objava na društvenim mrežama\n\n1 septembar 2022\n\nNura bint Saed el Kahtani iz Saudijske Arabije osuđena je na 45 godina zatvora zbog objava na društvenim mrežama, što je drugi slučaj te vrste ovog meseca, kažu aktivisti.\n\nJoš jedna žena je 9. avgusta osuđena je na 34 godine zatvora zbog aktivnosti na Tviteru.\n\nAbdulah Alaud, direktor za zalivski region u Zori , rekao je za BBC Njuzaur da je njihova organizacija sa sedištem u SAD saznala za slučaj Kahtani tek pošto im je izvor iz suda preneo sudske dokumente, kao i da nastavljaju istragu.\n\n„Optužbe protiv nje su preširoke. Oni se pozivaju na Zakon o borbi protiv terorizma i sajber-kriminala... kojim mogu da kriminalizuju svako objavljivanje, pa i ono kritičko prema vladi\", dodao je.",
    "Saudijska Arabija i UAE spremne da povećaju proizvodnju nafte": "Vodeće članice Organizacije zemalja izvoznica nafte (OPEK) Saudijska Arabija i Ujedinjeni Arapski Emirati, spremne su da „značajno povećaju“ njenu proizvodnju ako se svet tokom zimske sezone suoči sa ozbiljnom krizom, prenosi magazin “Nedelja”, Nacionalnog naftnog komiteta Srbije pozivajući se na Rojters.\n\nOPEK + je početkom avgusta odlučio da poveća proizvodnju nafte za samo 100.000 barela dnevno , a kao razlog navedeni su smanjeni proizvodni kapaciteti te grupe petro-izvoznica. Izjava se odnosila na „vrlo ograničenu dostupnost“ rezervnih kapaciteta, što znači da se ti kapaciteti drže u rezervi u slučaju „ozbiljnih poremećaja opskrbe”.\n\nTri izvora Rojtersa koja su zatražila anonimnost zbog osetljivosti teme, rekla su da bi Saudijska Arabija i UAE mogle proizvoditi „znatno više“, ali da će to učiniti samo ako se kriza snabdevanja pogorša. Izvori nisu naveli količinu potencijalnog povećanja, ali su rekli da Saudijska Arabija, UAE i neke druge članice OPEK-a poseduju oko dva do 2,7 miliona barela slobodnih proizvodnih kapaciteta.\n\nAnalitičari smatraju da OPEK + ne vidi logiku u dodavanju nafte na tržište koje je u padu.\n\n-Postoje sve veći strahovi od urušavanja potražnje, ako se trenutni trend nastavi dodatni bareli bi izvršili neželjeni pritisak na cene i, u isto vreme, nepotrebno iscrpeli sve manje rezervne kapacitete“, rekao je analitičar PVM-a Tamas Varga.\n\nVećina članica OPEK-a + borila se s ispunjavanjem\n\nproizvodnih ciljeva budući da su već iscrpile svoj proizvodni potencijal nakon godina nedovSaudijoljnog ulaganja u nove kapacitete.",
    "Saudijska Arabija odlučila: Princ Mohamed bin Salman NE IDE na sahranu kraljice": "Foto: Bandar Aljaloud/Saudi Royal Palace / Tanjug/AP\n\n0:00 / 0:00\n\nKako prenosi Rojters, pozivajući se na neimeovani izvor iz britanskog Forin ofisa, više se ne očekuje da će saudijski prestolonaslednik prisustvovati sahrani. Takvu odluku je, kako se dodaje, donela Saudijska Arabija.\n\nFoto: Vadim Ghirda / Tanjug/AP Kovčeg kraljice Elizabete u palati Vestminster\n\nPoziv Londona saudisjkom prestolonasledniku i de fakto vladaru te zemlje da prisustvuje sahrani kraljice izazvao je oštre proteste aktivista za ljudska prava.\n\nU ranije objavljenom izveštaju američke Centralne obaveštajne agencije (CIA), sa kojeg je skinuta oznaka tajnosti, zaključeno je da je saudijski prestolonaslednik odobrio ubistvo saudijskog novinara Džamala Kašogija u konzulatu te zemlje u Saudijskoj Arabiji 2018, što su Mohamed bin Salman i saudijska vlada demantovali.",
    "Саудијска Арабија, Грчка и Египат желе СП 2030.": "",
    "FOTO, VIDEO: Saudijska Arabija zaplenila 46 miliona tableta amfetamina - omanje brdo droge": "U članku Foreign Policy iz 2021. istraživači kažu da su dosadašnja društvena ograničenja, kao i laka dostupnost, podstakli upotrebu fenetilina u Saudijskoj Arabiji, navodi BBC. Drogu su takođe konzumirali borci u građanskom ratu u Siriji, koji kažu da ublažava strah na ratištu.\n\nPrema zakonima Saudijske Arabije o narkoticima, osobe osuđene za krijumčarenje droge mogu biti osuđene na smrt iako postoji moratorijum na pogubljenja za nenasilne zločine povezane s drogom od 2021. godine.\n\nSnage bezbednosti pratile su pošiljku kad je stigla u luku Rijada gde je dospela u skladište, saopštila je saudijska Glavna uprava za kontrolu narkotika (GDNC).\n\nPodrži 021\n\n021 je pokrenuo svoj gift shop - Shopins.rs, a kupovinom nekog od artikala direktno podržavate rad naše redakcije. Svaki vaš doprinos, ma kako bio velik ili mali, dragocen je. Jer pravo novinarstvo vredi.",
    "OPERACIJA \"DOLAR\": Da li je ukrajinska kriza ujedinila pet svetskih lidera?": "Dolaru je odzvonilo! Rusija, Turska, Kina, Iran, Saudijska Arabija, pojedine afričke zemlje udružile su snage da skinu najslavniju svetsku valutu sa neprikosnovenog trona i prete da je unište, prenose mediji iz ruskog miljea. Petorica svetskih lidera ujedinila su se i našla zajednički model, koji će njihovim državama obezbediti snabdevenost energentima uprkos ratu u Ukrajini. Postignuti dogovori, po oceni ekonomista, vode ka urušavanju američke valute.\n\nNajnoviji udarac za američku monetu je dogovor po kom će Turska četvrtinu gasa koji nabavlja od Rusije ubuduće plaćati u rubljama. Turska je prethodno praktično eliminisala dolar u transakcijama s Kinom, čiju robu plaća u juanima.\n\nJEDNA ZA DRUGOM\n\nU postepeno odbacivanje dolara krenuli su Indija, Iran, pa čak je i Saudijska Arabija, tradicionalni američki saveznik, s Kinom ugovorila da joj naftu plaća u kineskoj valuti. Jedna za drugom države smanjuju udeo obračuna u američkim dolarima. Rusko-ukrajinski sukob, istina, najžešće je poljuljao slavu dolara, ali je činjenica da su svi pomenuti događaji samo deo plana dedolarizacije, koji je ugovoren još pre pet godina, kada su se predsednik Rusije Vladimir Putin i Kine Si Đinping saglasili da se zalažu za upotrebu nacionalnih valuta u međusobnim plaćanjima, navode mediji.\n\nKako objašnjavaju stručnjaci, ni Amerika nije što je bila, pa i dolar gubi dominantnost, a s ekonomskim jačanjem Kine, pa i Indije, sve je manje podsticaja da se države drže dolara, kao u prethodnim decenijama. Pogotovo što se na primeru Rusije moglo videti kako se može ostati bez vlastitog novca.\n\nSKIDANJE S TRONA\n\nFoto: Printscreen Ljubodrag Savić\n\nProfesor ekonomskog fakulteta Ljubodrag Savić ističe da dolar još vodeća valuta, ali da to neće dugo opstati:\n\n- Dolar je nakon drugog svetskog rata, a pogotovu sedamdesetih godina dobio mesto broj jedan. U jednom trenutku devet desetina, ako ne i više, svetske trgovine se odvijalo u dolaru. Međutim, ni Amerika nije dominantna, kao što je bila, pa tako ni dolar. Mi danas imamo situaciju u kojoj sve više zemalja zbog velike izloženosti dolara, odnosno sebične politike SAD, pokušavaju da istisnu dolar iz međusobne trgovine.\n\nObjašnjava da je politizacija koju primenjuje Vašington dodatni problem.\n\n- Amerika više ne koristi dolar samo kao ekonomsko sredstvo već i za pritiske i kad udružimo sve sankcije koje uvode jasno je zašto se sve više odlučuju da napuste dolar. Ta njihova neprikosnovenost se kruni, ali ne samo zbog Rusije nego i zbog Kine, Turske, mnogih afričkih zemalja koje su Kinezi preplavili praveći im pruge i sve što im treba - navodi Savić.\n\nTri faze raspada Konsultant Branko Pavlović ističe da je proces dedolarizacije nezaustavljiv i da ćemo imati nekoliko faza. - U prvoj fazi ćemo videti sve više onih država koje međusobne trgovinske obaveze plaćaju domaćim valutama. U drugoj će biti određivana i vrednost robe koja se plaća u domaćoj valuti. Neće to biti samo puko preračunavanje iz dolara u domaću valutu. A onda će se u narednoj fazi stvoriti neka nova svetska valuta, koja bi stabilizovala svetsku trgovinu - ocenjuje Pavlović.\n\nAranžmani Srbije u evrima Profesor Savić dodaje i da je trenutno dolar nikad jači, te da će to donekle usporiti dedolarizaciju, ali i da ništa od toga neće imati nekog efekta na Srbiju jer su naši aranžmani većinom u evrima. - Sada imamo situaciju da je dolar jači nego evro, ne znam da se to dešavalo i to će usporiti taj proces. Ali kako god se situacija bude odvijala, to nas neće pogađati jer je najveći deo naše trgovinske razmene u evrima. Čak i krediti koji su bili dolarski, dobar deo njih je zatvoren u smislu da, kad dospu, uzmemo novi, ali u evrima. Nekada je bila trećina kredita u dolarima, dve trećine u evrima, mislim da je to sada još manji procenat i to neće imati nekog uticaja na nas - zaključuje Savić.\n\nTurska plaća rubljama ruski gas\n\nFoto: Tanjug/AP Redžep Tajip Erdogan i Vladimir Putin\n\nPredsednici Rusije i Turske Vladimir Putin i Redžep Tajip Erdogan su se nedavno na marginama samita Šangajske organizacije za saradnju dogovorili da Turska četvrtinu uvezenog prirodnog gasa iz Rusije počne da plaća u rubljama\n\nKinezima isplata u juanima\n\nGodine 2020. ugovoreno da Turska Kini robu plaća u juanima, tada su sporazum potpisale centralne banke ove dve zemlje\n\nDedolarizacija Rusije i Kine\n\nFoto: Tanjug Vladimir Putin i Si Đinping\n\nPutin i Đinping objavili su još pre pet godina da se zalažu za upotrebu nacionalnih valuta u međusobnim plaćanjima. Taj potez su objasnili povezivanjem stabilnosti bankarskih usluga za izvozno-uvozne transakcije u uslovima postojećih rizika na globalni tržištima\n\nSaudijska Arabija u juanima\n\nFoto: Tanjug/AP Muhamed bin Salman\n\nPrinc Muhamed bin Salman i Đinping dogovorili su se da Kina Saudijskoj Arabiji naftu plaća u juanima\n\nNacionalna valuta\n\nSa ekonomskim jačanjem Kine i Indije, prve i treće najveće uvoznice nafte u svetu, lideri zalivskih monarhija imaju sve manje podsticaja da se drže dolara, kao u prethodnim decenijama, pa tako naftu prodaju u nacionalnim valutama\n\nIndija i Iran u zlatu\n\nIndija i Iran su se dogovorili oko modaliteta plaćanja iranske nafte. Naime, Indija uvozi godišnje iranske nafte za 12 milijardi dolara, a izbor isplate je zlato. Indija će na taj način postati prva zemlja koja će kupovati iransku naftu zlatom",
    "Kancelar i prestolonaslednik: Olaf Šolc u Saudijskoj Arabiji": "Za bivšu nemačku kancelarku Angelu Merkel, u aprilu 2017. nije bilo nikakvih sumnji. Nakon sastanka sa saudijskim kraljem Salmanom u lučkom gradu Džedi, kancelarka je rekla da će svakako biti reči i o ljudskim pravima. Za nju su stvari bile jasne: Saudijska Arabija jeste ekonomski atraktivan partner, ali on, kako je tada objasnila, ima značajne „deficite“ kada su u pitanju ljudska prava. O tim deficitima, odnosno nedostacima vrlo otvoreno je i govorila.\n\nOvog vikenda, pet godina kasnije, u Saudijsku Arabiju putuje njen naslednik Olaf Šolc. Političke okolnosti danas znatno su drugačije. Saudijska Arabija i dalje ima deficite što se tiče ljudskih prava. To između ostalog pokazuju i zatvorske kazne od 34 i 45 godina, izrečene dvema korisnicama interneta. One su optužene da su lajkovale i retvitovale neke tvit-objave, odnosno da su ih širile na internetu.\n\n-pročitajte još: Saudijski prestolonaslednik ponovo rado viđen gost u EU\n\nNa sastanku sa saudijskim prestolonaslednikom Mohamedom bin Salmanom u Rijadu, Šolc će sresti čoveka koji je mnogo učinio za kulturnu modernizaciju svog kraljevstva, ali i čoveka koji na međunarodnom nivou nema dobru reputaciju kada je reč o ljudskim pravima. Nakon ubistva kritičara saudijskog režima Džamala Kašogija 2018. godine u saudijskom konzulatu u Istanbulu, za koje je, kako tvrde američke tajne službe, verovatno unapred znao, Bin Salman trenutno nastoji da popravi svoj međunarodni ugled. Sastanak sa Šolcom i fotografije koje će tom prilikom nastati, u tome bi trebalo da mu pomognu – kao i neki raniji sastanci s drugim šefovima zapadnih država.\n\nDeo nemačkog „energetskog miksa“: nafta iz Saudijske Arabije – pogled na naftno postrojenje Tanadžib u Persijskom zalivu\n\nS druge strane, mnogo toga se dogodilo i kada je reč o ekonomiji, odnosno energetskoj politici. Iz Rusije više ne teče gas, jer Nemačka, kao i većina zapadnih zemalja podržava Ukrajinu u odbrani od ruskog napada. Rezultat toga je da Nemačkoj preti velika recesija. U suštini, to se može sprečiti uvozom energenta iz celog sveta, pa tako i sa Arabijskog poluostrva – regiona čije države imaju loše rezultate kada je reč o ljudskim pravima.\n\nUpravo to čini komplikovanim kancelarovo predstojeće putovanje. Šolc će razgovorati s partnerima koji imaju ono što je Nemačkoj hitno potrebno – energente. Ali i koji praktikuju ono što Nemačka toliko prezire – kršenje ljudskih prava.\n\n-pročitajte još: Bajden u Saudijskoj Arabiji: nafta i ljudska prava\n\n„Delikatna situacija“\n\nU krugovima donosilaca političkih odluka u Berlinu svesni su te delikatne situacije, kaže stručnjak za Saudijsku Arabiju Sebastijan Sons iz bonskog bliskoistočnog istraživačkog centra CARPO. „Vrlo dobro se zna da trenutna situacija zahteva realan politički pristup. Saudijska Arabija jeste i ostaće problematičan partner, s obzirom na to da nemačka javnost kritički gleda na svaki tamošnji angažman.“\n\nU to koliko su teški odnosi, ne samo sa Saudijskom Arabijom, već i sa većinom zalivskih država, uverio se i nemački ministar privrede Robert Habek, kada je u maju ove godine posetio Katar, kako bi pregovarao o budućim isporukama gasa. Zbog naklona ministru trgovine te zemlje šeiku Mohamedu bin Hamadu bin Kasimu al Abdulahu al Taniju, u Nemačkoj je bio oštro kritikovan.\n\nProblematičan naklon: nemački ministar privrede Habek pozdravlja šeika Mohameda bin Hamada bin Kasima al-Abdulaha Al Tanija, katarskog ministra trgovine\n\nTo, međutim, ne menja činjenicu da je Nemačkoj hitno potrebna alternativa ruskom gasu. Početkom nedelje, ministar Habek je rekao da će Šolc sigurno moći da potpiše nekoliko ugovora za tečni prirodni gas (LNG) u Ujedinjenim Arapskim Emiratima. Kako javljaju agencije, pregovori Katara s nemačkim energetskim kompanijama su napredovali i uskoro su mogući dogovori o dugoročnim ugovorima.\n\nKako je saopšteno iz kancelarskog kabineta, pored razgovora o energetskoj politici i intenziviranju saradnje o oblasti informatike, razgovaraće se i o pitanjima regionalne bezbednosti.\n\n-pročitajte još: Saudijska Arabija udvostručila uvoz nafte iz Rusije\n\nDugogodišnji trgovinski partner\n\nSaudijska Arabija je dugogodišnji trgovinski partner Nemačke. Prema podacima Nemačke spoljnotrgovinske organizacije (GTAI), obim uvoza i izvoza 2021. iznosio je 4,5 milijardi evra. Najvažnija uvozna roba je sirova nafta, sa oko 36 odsto. Zatim slede hemijski proizvodi i sirovine. Glavni deo nemačkog izvoza su takođe hemijski proizvodi, kao i mašine i motorna vozila.\n\nRoba koju saudijska vlada takođe želi je – oružje. Ali ga Nemačka ne isporučuje. Još u novembru 2018. tadašnja vlada kancelarke Merkel zaustavila je izvoz oružja, zbog umešanosti Kraljevine u ratu u Jemenu. Odobrila je, međutim, izuzetke koji se tiču zajedničkih projekata s partnerima iz alijanse.\n\nNemačka nije samo neko ko moli\n\nDakle, Nemačka nije samo neko ko moli u Persijskom zalivu. Naročito je Saudijska Arabija zainteresovana za partnerstvo sa Nemačkom, kaže Simon Engelkes, stručnjak za odnose sa zalivskim državama u fondaciji Konrad Adenauer u Berlinu. Glavni saveznik Saudijske Arabije sa Zapada, Sjedinjene Države, polako se povlači iz regiona, kako bi se u budućnosti više fokusirao na azijsko-pacifički region, posebno na svog „sistemskog rivala“ Kinu. S obzirom na napete odnose sa Iranom, Saudijska Arabija nastoji da proširi svoje spoljnopolitičke i ekonomske saveze. „Pritom se ona okreće ka Istoku, ali i ka Zapadu. I tu postoji spremnost za saradnju s Evropom, posebno sa Nemačkom“, kaže Engelkes.\n\nS obzirom na ambicioznu agendu ekonomske i tehnološke modernizacije, koja je sažeta u formulu „Vizija 2030“, saudijska vlada je uvidela da zavisi od zapadnih partnera. „To svakako otvara prostor nemačkoj vladi. Tehnološki i ekonomski, ali i naučno i kulturno, Nemačka ima veliki ugled u Saudijskoj Arabiji. Naročito kada su u pitanju veliki infrastrukturni projekti u zemlji, kao i u oblasti obnovljive energije u sklopu priprema za postfosilnu budućnost, postoje velike mogućnosti za nemačku privredu“, smatra Engelkes.\n\nPlanovi i partneri: I Saudijska Arabija zavisi od zapadnih partnera u svojim projektima modernizacije\n\nBez demonizacije\n\nZa Nemačku bi, s druge strane, bilo preporučljivo da suštinski preispita svoju politiku, kaže Sebastijan Sons, koji je nedavno objavio i knjigu o aspektima ljudskih prava u odnosima Nemačke sa zalivskim državama („Ljudska prava se ne mogu kupiti: zašto Svetsko fudbalsko prvenstvo u Kataru i kod nas mora da dovede do nove politike“).\n\n„Neophodno je utvrditi šta je dozvoljeno, a šta nije. Gde su crvene linije, koje ne smeju biti prekoračene“, kaže Sons. On tu ubraja i isporuke oružja. „Tu treba biti veoma oprezan.“\n\nMeđutim, postoje i druga polja saradnje. „Ne radi se samo o energetskom sektoru, već i o kulturi, sportu, razvojnoj saradnji. Saradnja je moguća i u migracionoj politici“, kaže Sons ukazujući pritom na izbeglice koje su plod rata i nasilja u tom regionu. „Katar je takođe važan partner u tom pogledu.“\n\nSa druge strane, Nemačka bi, smatra, trebalo da prestane da demonizuje Saudijsku Arabiju – potrebna je kvalitetna debata. „Tada će u navedenim političkim oblastima biti moguće pomiriti interese realne politike i ljudska prava, kao i vrednosne stavove.“",
    "“Velt”: Zašto SAD, Turska i Saudijska Arabija mogu da bombarduju bez sankcija?": "“Velt”: Zašto SAD, Turska i Saudijska Arabija mogu da bombarduju bez sankcija?",
    "VIDEO: Saudijska Arabija traži od Netfliksa da ukloni sadržaj koji krši islamske vrednosti": "Nedavno objavljeni sadržaj, uključujući i onaj namenjen deci, u suprotnosti je s propisima, upozoravaju u saopštenju medijski nadzornici Veća za saradnju arapskih zemalja Zaliva.\n\nSaudijska državna televizija Al Ekhbariya u nedavnom prilogu prikazala je zamućene isečke iz animiranog serijala \"Jurassic World: Camp Cretaceous\", u kojem se dve tinejdžerke zaljube jedna u drugu i ljube se. Snimak iz francuskog filma \"Cuties\" takođe je cenzurisan u prilogu ove televizije.\n\nNapisali su da je Netfliks \"kinematografski paravan za nemoralne poruke koje prete zdravom odgoju dece\". U drugom videu objavljenom na stranici Al Ekhbariye navodi se da Netfliks \"promoviše homoseksualnost preteranim fokusiranjem na homoseksualce\". Kanal je takođe intervjuisao i javne osobe koje su iznele slične optužbe i koje pozivaju vlasti da preduzmu hitne mere.\n\n\"Netfliks je kontaktiran da ukloni ovaj sadržaj, uključujući sadržaj usmeren na decu, i da osigura poštovanje zakona\", stoji u izjavi Generalne saudijske komisije za audiovizuelne medije i GCC-ovog odbora zvaničnika elektronskih medija.\n\nUpozoravaju da će vlasti pratiti usklađenost s direktivama, a u slučaju da sadržaj koji krši prava nastavi da se emituje, biće preduzete zakonske mere.\n\nNetfliks još nije odgovorio na ove optužbe.\n\nIako Saudijska Arabija nema zakone koji se tiču ​​seksualne orijentacije ili rodnog identiteta, seksualni odnosi van braka, uključujući homoseksualni, strogo su zabranjeni. Početkom godine u bioskopima u Saudijskoj Arabiji nije se prikazivao film \"Doctor Strange in the Multiverse of Madness\" nakon što je Dizni odbio zahtev saudijskih vlasti da ukine ono što oni nazivaju \"LGBTQ referencama\".",
    "STOJKOVIĆU BAŠ ODGOVARA SAUDIJSKA ARABIJA: Bivši golman Partizana je ponovo nesavladiv, navijači ga kuju u zvezde!": "Srpski čuvar mreže još ne namerava da prestane sa fudbalom, jer kao njegov idol Đanluiđi Bufon\n\nBivši golman Partizana, reprezentacije Srbije i raznih drugih klubova Vladimir Stojković bio je gost Alesto podkasta koji vodi i uređuje poznati sportski komentator Aleksandar Stojanović.\n\nPopularni Stojke može da se pohvali bogatom karijerom, branio je u najboljim ligama sveta, od Premijer lige gde je bio čuvar mreže Vigana, pa sve do Primere u Španiji gde igrao za Hetafe.\n\nIz bogatog \"CV-ja\" može se izdvojiti i period u Sportingu iz Lisabona, sa kojim je igrao u Ligi šampiona. Naravno da je najviše ostao upamćem po svojim odbranama u dresu reprezentacije Srbije za koju je upisao 84 nastupa i nastupao na tri Svetska prvenstva. Svima je ostao u sećanju odbranjeni penal Lukasu Podolskom na Mundijalu u Južnoj Africi, kada je Srbija savlada Nemačku sa 1:0.\n\nNajviše prašine je podigao 2010. godine kada je potpisao za Partizan, sa kojim je takođe učestvovao u Ligi šampiona. Za crno-bele je igrao u dva navrata. Prvi je trajao do 2013, a onda se posle četiri godine ponovo vratio u Humsku, u kojoj je bio sve do prošle godine kada je potpisao za Al Feihu, za koju igra i dan danas.\n\n1 / 7 Foto: Starsport©\n\nUpravo je u dresu kluba iz Saudijske Arabije koju sa klupe predvodi Vuk Rašović, oborio rekord kojem dugo niko nije mogao da priđe. Vladimir je naime uspeo da sačuva mrežu čak 11 puta na svom terenu, dok je ukupno (računajući i kup) na čak 15 utakmica ostao nesavladan. To je Stojković rekao i u pomenutom podkastu:\n\n- Imao sam mnogo \"clean sheet-ova\", što se tiče utakmica kod kuće to smo oborili odavno sa 11 utakmica, osam je bio rekord. Na 13 utakmica nisam primio gol od 14 koliko se igra u prvenstvu, a taj rekord je star otprilike 40 godina, i to mi je zamalo falilo da oborim. Ali sa kup to je 15 mečeva bez primljenog gola, ali se te utakmice ne računaju. Tako da je svaka sledeća bila na sve ili ništa, znao sam da ne smem da posustanem ni delić od maksimuma - istakao je Vladimir Stojković.\n\nfoto: Starsport©\n\nGolman je još istakao da se odlično prilagodio prvenstvu u Saudijskoj Arabiji, gde su prema njegovim rečima tereni fenomenalni i da je šampionat veoma interesantan.\n\nSrpski čuvar mreže još ne namerava da prestane sa fudbalom, jer kao njegov idol Đanluiđi Bufon hoće da brani i u svojim 40. godinama.\n\n(Espreso)",
    "Bivši ruski zarobljenik: Nikad više ne želim da čujem pesmu grupe ABBA": "Šon Piner je za \"San\" govorio o tome da je bio prisiljen da sluša muziku 24 sata dnevno, a i o tome kako je bio izboden i da su ga Rusi mučili elektrošokovima, prenosi Blic\n\nTokom boravka u ruskom zatvoru bio je primoran da sluša muziku iz filma Mamma Mia, a jeo je samo hleb i pio prljavu vodu.\n\nPiner i britanski borac Ejdan Aslin u junu su osuđeni na smrt pa su premešteni u novi smeštaj, gde se nastavilo mučenje muzikom.\n\n- Uslovi su bili bolji, ali su i dalje puštali muziku – a ovoga puta je to bila pesma \"Believe\" od Šer. Bilo je mračnih dana, mnogo sam plakao. Ali sam se nadao i tako sam preživeo - rekao je Piner.\n\nOn se sada nalazi kod kuće u Potonu.\n\n- Mislio sam da ću umreti. Bio je to pakao na zemlji. Proteklih šest meseci bili su najgori dani u mom životu. Nikad više ne želim da slušam pesmu grupe ABBA ili da vidim veknu hleba. Jako sam srećan što sam kod kuće - kaže Britanac.\n\nOn je bio deo grupe od 10 stranih zatvorenika oslobođenih nakon što je Saudijska Arabija posredovala u tajnom dogovoru Rusije i Ukrajine. Među njima je i Hrvat Vjekoslav Prebeg.",
    "UDARAC ZA ŠPANCE I PORTUGALCE! Ništa od organizacije Mundijala, Svetsko prvenstvo 2030. ipak na tri kontinenta?": "Izmišljate razloge za svoje nezadovoljstvo. Možda su vaši planovi bili preambiciozni pa deo uspeha koji je ostvaren ne doživljavate kao nešto pozitivno. Ako niste dobili sve, za vas je to kao da niste dobili ništa. Ne preterujte.",
    "JOŠ JEDAN LIDER NE DOLAZI NA SAHRANU KRALJICE ELIZABETE: Poziv izazvao oštre proteste aktivista za ljudska prava": "Izmišljate razloge za svoje nezadovoljstvo. Možda su vaši planovi bili preambiciozni pa deo uspeha koji je ostvaren ne doživljavate kao nešto pozitivno. Ako niste dobili sve, za vas je to kao da niste dobili ništa. Ne preterujte.",
    "Bin Salman sa turskim zvaničnicima u Džedi, tema sastanka sporazum o VALUTNOJ RAZMENI": "23:03 NAPALI GA DOK JE ŠETAO PSE Otkrivamo šta se dogodilo večeras u Mirijevu i kako je muškarac završio u šahtu",
    "Vulin: Teritorijalni integritet Srbije napadaju 22 članice EU": "",
    "Dolar rekordan u odnosu na evro u poslednjih 20 godina": "To je prvi put od kraja oktobra 2002, nekoliko meseci posle zvaničnog uvođenja jedinstvene evropske valute.\n\nPodrži 021\n\n021 je pokrenuo svoj gift shop - Shopins.rs, a kupovinom nekog od artikala direktno podržavate rad naše redakcije. Svaki vaš doprinos, ma kako bio velik ili mali, dragocen je. Jer pravo novinarstvo vredi.",
    "UHAPŠEN ZBOG UMRE: Odavanje počasti preminuloj kraljici ga koštalo slobode": "POLICIJA Saudijske Arabije uhapsila je ove nedelje jednog državljanina Jemena nakon što je na društvenim mrežama prikazao svoje hodočašće u Meku, gde je odao počast preminuloj britanskoj kraljici Elizabeti Drugoj.\n\nFoto: Tanjug/AP\n\nHodočasnik, koji nije identifikovan, objavio je ranije ove nedelje snimak na kojem se vidi kako drži transparent u čast pokojne kraljice u dvorištu Velike džamije u Meki, preneo je \"AP\".\n\nSnimak se brzo proširio na internetu, izazvavši bes među pobožnim muslimanima i doveo je do jučerašnjeg hapšenja muškarca zbog kršenja propisa i uputstava svetog mesta.\n\nSnage bezbednosti su ga uputile javnom tužiocu.\n\nVelika džamija je jedno od najsvetijih mesta u islamu i zabranjena je za pripadnike drugih vera.\n\nSaudijska Arabija, takođe, zabranjuje da se u svetom dvorištu nose natpisi i političke poruke iz straha da se ne povredi islamski senzibilitet.\n\nKraljica Elizabeta, koja je preminula prošle nedelje, bila je poglavar Engleske crkve.\n\n- Umra za dušu kraljice Elizabete II, neka joj Alah podari mir na nebesima i primi je među pravednike - pisalo je na transparentu na engleskom i arapskom jeziku, koji je u dvorištu držao državljanin Jemena.\n\n\n\nUmra je hodočašće u Meku koje obavljaju muslimani i može biti obavljeno u bilo koje doba godine. Na arapskom \"UMRAH\" znači \"poseta svetom mestu\".\n\n\n\nDržavna televizija prikazala je priloge o incidentu, čak i kontroverzni video-zapis, ali je na njemu zamagljen sporni natpis.\n\nUmra je hodočašće koje se može održati u bilo koje vreme, za razliku od hadža koji se održava jednom godišnje i obično privuče milione iz celog sveta.\n\nKraljica Elizabeta II umrla je u utorak, a njena sahrana planirana je za 19. septembar.\n\n",
    "МИТРОВИЋ УШАО У ЛЕГЕНДУ: Србин у друштву Роналда, Месија, Пелеа... Јури икону Реала": "",
    "Weekend.15 otvorio najveći poznavatelj sveta tajnih službi i Mossada": "Foto: Promo\n\nDanas su počela i predavanja te paneli, koji su otvoreni intrigantnim razgovorom 1 na 1 između Igora Alborghettija i izraelskog novinara i stručnjaka za Mossad Yossija Melmana.\n\n-Weekend ima moć privlačenja ljudi već 15 godina, uprkos tome što smo na samom početku ove priče zamislili nešto što je trebalo biti puno manje i kraće. Međutim, evo nas 15 godina kasnije kao najveća regionalna komunikacijska konferencija. Ove smo godine napravili sintezu čak dvaju festivala, te smo stoga ponosni što smo u Rovinju ugostili međunarodni festival kreativnosti Golden Drum - istakao je prilikom otvaranja Weekenda Tomo Ricov, direktor Festivala i direktor programa te dodao da svoj uspeh duguje i generalnom pokrovitelju od samih početaka – Adris grupi.\n\nTajne službe i informativni milje oduvek su tema brojnih špekulacija, teorija, a neretko i zavera, a retko koja tajna služba dosegla je kultni status kao izraelski Mossad. Yossi Melman, publicista, novinar i čovek sa hiljadu priča od kojih verovatno više od pola nikada neće izaći u javnost, otvorio je jubilarni Weekend.15 u intrigantnom 1 na 1 razgovoru s moderatorom Igorom Alborghettijem pred prepunom dvoranom zainteresovanih posetilaca.\n\nUz poneku pikanteriju iz sveta tajnih službi, kao što je priča o umetanju uređaja za prisluškivanje u kupaonicu diktatora koji je na kraju nikad nije koristio, dominantan motiv intervjua bila je tehnologija i njena upotreba u brojnim operacijama. Iako savremene tehnologije igraju bitnu ulogu u brojnim segmentima obaveštajnih operacija, ljudski faktor još uvek je nezamenjiv. Osim akcija i operacija koje su dostojne filmova Jamesa Bonda, zanimljiva je i činjenica da ova obaveštajna služba ima i zadatke koji spadaju u domen diplomatskih poslova.\n\n-Postoji posebni odeljak u Mossadu, koji je odgovoran za tajne diplomatske veze s državama u kojima Izrael nema službeno predstavništvo. Pogotovo arapske zemlje koje nas okružuju. Tajno stvaraju veze s određenim kompatibilnim krugovima, kako bi u jednom trenu oni postali javni. Npr. Saudijska Arabija je dobar primer, godinama su Izrael i Saudijska Arabija imali loše odnose, no zbog drugih pretnji kao što je npr. Iran i u takvim situacijama postoji volja za saradnjom iz brojnih razloga. U nekim slučajevima Mossad deluje kao zamena ministarstvu spoljašnjih poslova - otkrio je Yossi Melman.\n\nKonačno je šira javnost dobila priliku da upozna čoveka koji stoji iza digitalizacije automobilske industrije. Nikola Dešković je na primeru svoje uspešne kompanije AutoScout24 istakao kako je bilo uzbudljivo, ali i zahtevno surfovati na internetu te šta je sve morao preduzeti kako bi transformisao i digitalizovao kupovinu, odnosno prodaju automobila. Ono što je Dešković kao iskusni digitalac u svetu automobilske industrije, to su Dražen Mavrić, CEO NOVA TV, Branko Čakarmiš, predsednik Uprave RTL-a Hrvatska i glavni izvršni direktor Adrija regiji Robert Šveb, glavni direktor HRT-a pod moderatorskom palicom TV urednika i voditelja Petra Štefanića. Iako se danas televizija konzumira na drugačiji način u odnosu na razdoblje od prije 30 godina, panelisti su se složili da televizija nije izgubila na magiji, naprotiv – novom tehnologijom samo je dobila. Tri vodeća čoveka triju nacionalnih televizija objasnila su zašto danas prikazuju Dnevnik u isto vreme, kao i šta misle o Zakonu o elektronskim medijima.\n\nZa svoj 15. rođendan Weekend je posetiocima poklonio jedinstvenu priliku da pogledaju jednu od najpopularnijih izložbi na svetu koju je do sada videlo preko 400 hiljada ljudi u preko 40 država. Uticajna izložba „Tolerance Poster Show“ pod pokroviteljstvom DIRECT MEDIA United Solutions u prostorima stare Tvornice duhana predstavila je čak 94 umetnička dela kojima su dizajneri iz celog sveta pokazali što za njih znači danas toliko važan pojam tolerancije. Izložbu je otvorio Stefan Gajić, Creative Lead & Art Director u DIRECT MEDIA United Solutions, a među izloženim radovima bili su i oni dizajneri iz Hrvatske, Srbije, Slovenije, Bosne i Hercegovine te Crne Gore.\n\nKako je protekao prvi dan Weekenda, možete pročitati ovde, a sve novosti saznajte i putem službenih Instagram i Facebook kanala.\n\n(Telegraf.rs/PR)\n\nPodelite vest:\n\n\n\n\n\n\n\n\n\n\n\nPošaljite nam Vaše snimke, fotografije i priče na broj telefona +381 64 8939257 (WhatsApp / Viber / Telegram).\n\nTelegraf.rs zadržava sva prava nad sadržajem. Za preuzimanje sadržaja pogledajte uputstva na stranici Uslovi korišćenja.",
    "Mediji: Pala prodaja srpskih raketa tokom korone": "Podeli:\n\n\n\n\n\n\n\nIzvor: Pixabay (Ilustracija)\n\nSrpska vojna industrija u poslednje dve godine prodala je znatno manje raketa u odnosu na period od pre krize izazvane koronavirusom, odnosno na 2018. i 2019. godinu, piše portal Balkanska bezbednosna mreža.\n\nPročitajte još: Jedna radnica teško povređena u „Krušiku“, eksplodirala joj kapisla u ruci\n\nIzveštaj Ministarstva trgovine za 2020. i 2021. godinu ukazuje da je prodata znatno manja količina raketa nego na dvogodišnji period pre toga, a da se najviše izvozilo u Ujedinjene Arapske Emirate, SAD i Tursku.\n\n„Srbija je 2018. izvezla više od 22.000 raketa. Rekord u izvozu oboren je 2019. sa više od 34.000 izvezenih raketa, da bi 2020. došlo do pandemijskog pada na oko 15.000, a 2021. taj broj se smanjio na 6.239… Najbolje su se prodavale rakete kalibra 122 milimetara GRAD i 107 milimetara, za starije kineske raketne lansere i novije sisteme iz UAE“, piše u tekstu.\n\nU izveštajima koje Sektor za trgovinu kontrolisanom robom Ministarstva trgovine, turizma i usluga Srbije dostavlja medjunarodnoj organizaciji Sporazum o trgovini naoružanjem (Arms Trade Treaty) jasno se vidi rast prodaje od 2016. do 2019, a zatim i pad u vreme globalne pandemije.\n\nPrema izveštaju Ministarstva trgovine, prodaja je „počela“ posle par godina pauze 2016. godine kada je Pakistan kupio 15 raketa GRAD 2000 povećanog dometa i to za testiranje.\n\nOnda je 2017. godine krenuo ozbiljan izvoz sa gotovo 6.000 prodatih komada. Saudijska Arabija kupila je 4.000 raketa GRAD, a Irak 1.906. Trend rasta je nastavljen.\n\n„Prema navodima izveštaja ministarstva, Srbija je 2018. godine prodala oko 22.500 raketa na svetskom tržištu. Reč je o 14.200 raketa Emiratima, 8.000 Saudijskoj Arabiji i ne više od 275 raketa SAD. Iz nejasnih razloga u izveštaju su rakete i artiljerijski sistemi velikog kalibra prijavljeni zajedno“, piše u tekstu.\n\nU rekordnoj 2019. godini Srbija je prodala ukupno 34.555 raketa i raketnih motora.\n\nNajbolje tržište bili su Ujedinjeni Arapski Emirati gde je prodato 23.705 raketa kalibra 107 milimetara. Takve rakete kupila je i Južna Afrika i to 1.200 komada.\n\nManji deo izvoznog kolača činile su rakete kalibra 122 i 128 milimetara i raketni motori. Kupci su bili Saudijska Arabija sa 5.000 komada, Liban sa 2.000, Kipar 1.600, Crna Gora sa 800 i SAD sa 250 komada.\n\nUsledio je pad 2020. na 13.370, ali su i te, prve godine globalne pandemije, najprodavanije bile rakete kalibra 107 mm. Emirati su kupili 9.600 komada. Manji deo izvoza činili su rakete kalibra 122 milimetara. Kupci su bili Saudijska Arabija sa 1.000, Jermenija 100, Grčka 25 a Izrael je kupio 10.\n\nProšla godina je bila najgora za proizvodjače srpskih raketa. Najveći kupac su standarno bili Ujedinjeni Arapski Emirati sa 3.937 raketa. Slede SAD sa 1.302 i Turska koja je kupila 1.000.\n\nNisu navedeni tipovi proizvoda, odnosno raketa.\n\nU proizvodnji raketa učestvuju privatna firma EdePro iz Beograd i državni Krušik iz Valjeva.",
    "(VIDEO) KLJUČA U IRANU, NAJMANJE 41 OSOBA UBIJENA, 1.200 LJUDI UHAPŠENO! Teheran optužio SAD i Britaniju za pokušaj državnog udara! DA LI JE OVO OSVETA ZA DRONOVE DATE PUTINU?!": "U međuvremenu, organizovane su demonstracije u Londonu, Parizu i Sjedinjenim Državama gde su građani izašli su na ulice u znak solidarnosti sa antivladinim demonstrantima u Iranu. U priču su uključene i na društvene mreže koje iz minuta u minut prate dešavanja u gradovina islamske republike .\n\nIranski predsednik Ebrahim Raisi obećao je da će preduzeti mere protiv demonstranata. Teheran navodi da je više od 30 ljudi ubijeno otkako su izbili protesti zbog smrti Mahse Amini u policijskom pritvoru.\n\nRaisi je obećao da će se \"odlučno nositi\" sa protestima, koji su se sada proširili na većinu od 31 iranske provincije. Sukobi se nastavljaju u nekoliko gradova.\n\nTeheran je optužio britanskog i norveškog ambasadora za „neprijateljsku\" i „intervencionističku\" politiku njihovih zemalja koje podržavaju proteste.\n\nBritanski izaslanik Sajmon Šerklif je zamoljen da objasni „neprijateljski\" ton persijskih medija sa sedištem u Velikoj Britaniji, dok je Norvežanin Sigvald Hauge ispitan zbog „intervencionističkog stava\" predsednika norveškog parlamenta, rođenog u Iranu, Masuda Gharahkanija.\n\nSherklif je, podsetimo, gostovao na Iran International, Manoto TV i BBC Persian, sa sedištem u Londonu, koji finansira Saudijska Arabija. Teheran smatra da se ove medijske kuće čiji su domaćini Britanci mešaju u njegove unutrašnje stvari.\n\nHauge je, s druge strane, zamoljen da objasni „intervencionističke\" primedbe Gharahkhanija, koji je ove nedelje na Tviteru postavio video u kojem podržava tekuće proteste u Iranu.\n\n- Da moji roditelji nisu odlučili da pobegnu 1987. godine, ja bih bio jedan od onih koji se bore za život na ulici - izjavio je on u videu.\n\nProtesti su dobili značajnu pažnju zapadnih političara i medija, a SAD su odmah ukinule brojna ograničenja za pružanje internet usluga Iranu kako bi podržali demonstrante i pomogli im da organizuju i podele snimke sa protesta.\n\nIranski zvaničnici navode da je nevladina organizacija Junajted za Iran sa sedištem u San Francisku priznala za Gardijan da organizuje proteste već nekoliko meseci.\n\nU SAD, Nacionalna zadužbina za demokratiju koju podržava CIA već nekoliko godina finansira opoziciju u Iranu i trenutno promoviše jednog od svojih primalaca granta kao izvor autoritativnog izveštavanja o protestima.\n\nBrojni analitičari na Zapadu, ali i u Rusiji ukazuju da je \"pobuna u Iranu\" krenula kada su iranski dronovi počeli da devastiraju tehniku ukrajinskke vojske. Oni ističu da to nije slučajna koincidencija i da je reč o osveti SAD i NATO.\n\nTreba biti slep kod očiju, smatraju oni, pa ne primetiti da jen haos u Iranu krenuo posle upotrebe dronova u ukrajinskom ratu. Oni su se na bojnom polju pokazali brutalnim i neviđeno efikasnim, a na njihoviom tapetu bila je pre svega tehnika i oružje kojen je Vašington i Zapad poslao Kijevu.\n\nPolicija za moral - rade u šestorkama, sačinjenim\n\nod četiri muškarca i dve žene, nemaju milosti za... Smrt dvadesetdvogodišnje Mahse Amini koju je privela iranska policija za moral izazvala je proteste, na kojima žene spaljuju marame iz prkosa prema strogom kodeksu oblačenja Islamske Republike i onih koji ga sprovode.\n\nGašt-e-Eršad (patrole za usmeravanje) specijalne su policijske jedinice zadužene za sprovođenje poštovanja islamskog morala i privođenje žena za koje smatra da su „neprimereno\" odevene.\n\nPrema iranskom zakonu, koji se zasniva na tumačenju šerijata - islamskog pravnog sistema, žene su u obavezi da pokrivaju kosu hidžabom (maramom za glavu) i da nose dugu, opuštenu odeću koja će im zamaskirati figuru.\n\nU jednom od retkih intervjua, pripadnik policije za moral poručio je da je njihov posao da štite žene, jer ako se one ne budu odevale pravilno, to bi moglo da isprovocira muškarce koji bi mogli da im naude.\n\nPolicija za moral radi u šestorkama, sačinjenim od četiri muškarca i dve žene a usredsređeni su na pešačke zone i tamo gde se okupljaju mase.\n\nBorba iranskih vlasti protiv „lošeg hidžaba\" - pogrešnog nošenja marame ili druge obavezne odeće - počela je ubrzo posle Islamske revolucije 1979, čiji je glavni cilj bio da se žene nateraju da se oblače smerno.\n\nIako su mnoge žene to i činile u ono vreme, mini suknje i nepokrivena kosa nisu bili neuobičajen prizor na ulicama Teherana pre nego što je prozapadnjački šah Muhamed Reza Pahlavi svrgnut s vlasti.\n\nNjegova supruga Fara, koja je često nosila zapadnjačku odeću, smatrala se primerom moderne žene.\n\nPošaljite nam vest, fotografiju ili snimak na 0648482459\n\n\n\nPratite nas na društvenim mrežama\n\n",
    "Naftaši se dogovorili: Zavrću slavine zbog niske cene": "<% shareCounter %>\n\n<% shareCounter %>\n\nFoto: Shutterstock\n\nOrganizacija zemalja izvoznica nafte OPEK i njeni saveznici na čelu sa Rusijom dogovorili su se o malom smanjenju proizvodnje nafte, kako bi podstakli cene koje su skliznule zbog straha od ekonomskog usporavanja, tako da će snabdevanje biti smanjeno za 0,1 miliona barela dnevno od oktobra.\n\nProizvođači nafte će smanjiti proizvodnju za 100.000 barela dnevno, što iznosi samo 0,1 odsto globalne potražnje.\n\nTakođe su se dogovorili da se mogu sastati u bilo kom trenutku kako bi prilagodili proizvodnju pre sledećeg zakazanog sastanka 5. oktobra\n\nOrganizacija OPEK Plus je oprezna zbog dugotrajne volatilnosti cena, što je izazvano slabim makro sentimentom, slabom likvidnošću i obnovljenim blokadama u Kini, kao i neizvesnosti u vezi sa potencijalnim sporazumom između SAD i Irana i naporima da se stvori gornja granica cene nafte u Rusiji\", rekao je Metju Holand iz Energi Aspects.\n\nNajveći proizvođač OPEK-a Saudijska Arabija prošlog meseca je najavila mogućnost smanjenja proizvodnje kako bi se pozabavila preuveličanim padom cene nafte. Referentna sirova nafta Brent pala je na oko 95 dolara po barelu sa 120 dolara u junu zbog straha od ekonomskog usporavanja i recesije na Zapadu.\n\nFoto: Shutterstock\n\nTakođe je povučeno potencijalnim povećanjem ponude iranske sirove nafte koja se vraća na tržište ako Teheran uspe da oživi svoj nuklearni sporazum sa globalnim silama iz 2015. Očekuje se da će Iran dodati milion barela dnevno u snabdevanje ili jedan odsto svetske potražnje, ako sankcije budu ublažene, iako su izgledi za nuklearni sporazum u petak izgledali manje jasni.\n\nSignali sa fizičkog tržišta, međutim, sugerišu da je snabdevanje i dalje ograničeno i da mnoge države OPEK-a proizvode ispod cilja, dok nove sankcije Zapada prete ruskom izvozu. Rusija je saopštila da će prestati da isporučuje naftu zemljama koje podržavaju ideju o ograničavanju cena ruskih energenata tokom vojnog sukoba u Ukrajini.\n\nIsporuke ruskog gasa u Evropi su, u međuvremenu, dodatno smanjene, što će verovatno izazvati dodatne skokove cena.\n\nVideo: Poznato koliko će struja u Srbiji da poskupi\n\n(Telegraf Biznis)\n\nPodelite vest:\n\n\n\n\n\n\n\n\n\n\n\nPošaljite nam Vaše snimke, fotografije i priče na broj telefona +381 64 8939257 (WhatsApp / Viber / Telegram).\n\nTelegraf.rs zadržava sva prava nad sadržajem. Za preuzimanje sadržaja pogledajte uputstva na stranici Uslovi korišćenja.",
    "FORMULA ! NA ULICAMA BEOGRADA: Koliko košta da se ovakvi događaji ustale": "Dejvid Kultard je u subotu centralnim ulicama Beograda provozao bolid Red Bula i podsetio nas je na 1939.\n\nTe godine je, 3. septembra, održana Velika nagrada Beograda, iako je samo dva dana ranije počeo Drugi svetski rat, invazijom Nemačke na Poljsku. Pokrovitelj je bio kralj Petar II, a pobedio je Italijan Tacio Nuvopari. Trku oko Kalemegdana pratilo je 50 hiljada gledalaca.\n\nPenzionisani Kultard je sada bio deo spektakla koji je ponovo privukao veliki broj ljubitelja Formule 1. Na potezu od Studentskog parka to Terazija, uživali smo u brzini i zvuku Red Bula sa kojim je Sebastijan Fetel 2011. postao šampion. Iako svesni da od toga nema ništa, mnogi su se, u tom trenutu, zapitali: Da li je moguće da Beograd dobije trku? Trend u Formuli 1 je da se trke polako sa staza sele u gradove. U šampionatu je pet uličnih trka - Australija. Rusija, Monako, Singapur i Saudijska Arabija. Gran pri Majamija se vozi ulicama oko “Hard rok” stadiona, međutim, to nisu javni putevi. Od 2023, voziće se i ulicama Las Vegasa, a svoj centar za bolide F1 žele da otvore i Nica, Madrid, Pariz, London...\n\n\n\n\n\nSeeing dou-bull in Belgrade ???????? pic.twitter.com/6jUwvsOJYY — Oracle Red Bull Racing (@redbullracing) September 17, 2022\n\n- Pokazali ste da ulicama vašeg greada može da se vozi Formula 1. Ako cela države stane iza projekta, ne vidim zašto formula ne bi došla u Beograd - rekao je Kultard. Sjajni Škot je izgovorio reči koje smo svi u Srbiji hteli da čujemo, ali put do trke F1 je dugačak i skup. Pogotovo ako želite da bolidi jure ulicama, ne stazom. Klasičan primer je VN Australije u Albert parku. Potrebno je da se svake godine postavi novi asfalt, izgrade privremene tribine, zatvore putevi i onda sve to sruši, da bi se ponovo izgradilo naredne godine. Studija pokazuje da organizatore samo rentiranje tribina za 80.000 posetilaca košta 14 miliona dolara po trci, a postavljanje ograda dodatnih osam miliona. Kancelarije, vozila, snabdevanje strujom i vodom Australijance košta još šest miliona dolara, a izdvojeno je i pet miliona za “ostale troškove” - iznajmljivanje dizalica, postavljanje aparata za gašenje požara na svakih 15 metara...\n\n\n\n\n\nGood morning Belgrade! ???????? Who’s ready for a showrun? ???? pic.twitter.com/vAx5Mczyai — Oracle Red Bull Racing (@redbullracing) September 17, 2022\n\n\n\nU proseku, organizatori za svaku trku, samo da bi se vozila, moraju da plate oko 40 miliona dolara, u zavisnosti od ugovora koji su potpisali sa FIA. Starije staze, kao što su Monca, Silveston ili Spa tradicionalno plaćaju manje zbog dugog staža u F1 kalendaru. Na primer, Saudijska Arabija i Azerbejdžan plaćaju po 55 miliona dolara samo da bi ostali u kalendaru, koliko izdvaja i Katar koji će domaćin trka da bude od naredne godine. Mađarska izdvaja 40 miliona dolara , Bahrein 45, Monte Karlo 15 miliona dolara... Sa druge strane, zanimljivo je da dve najnovije F1 trke, u Majamiju i Las Vegasu, ne troše ni dinar. To je zato što F1 organizuje oba događaja, tako da će odneti kući sav novac zarađen od prodaje ulaznica i sponzorskih ugovora.\n\n\n\nBack in the Bulls seat for a run around Belgrade ???????? @therealdcf1 ???? pic.twitter.com/QGuT72YfzR — Oracle Red Bull Racing (@redbullracing) September 17, 2022\n\n\n\nKada se sve sabere, trkanje centrom Beograda bi koštalo oko 100 miliona dolara. Svake godine, naravno.\n\nBONUS VIDEO",
    "U Saudijskoj Arabiji uhapšen hodočasnik koji je odao počast kraljici Elizabeti": "?????? ?????? ?????? ?????? ?????? ??????\n\n° C ° C ° C ° C ° C ° C",
    "Blinken pozvao na produženje primirja u Jemenu": "",
    "Prva Saudijka u svemiru 2023. godine": "",
    "UAE nabavili Bajraktare; Komšije odobrile projekat investicionih troškova za još osam F-16": "Svet UAE nabavili Bajraktare; Komšije odobrile projekat investicionih troškova za još osam F-16 Turska kompanija Bajkar ovog meseca Ujedinjenim Arapskim Emiratima isporučila je 20 naoružanih bespilotnih letelica. Izvor: Tangosix.rs petak, 23.09.2022. | 11:46 -> 12:25 Tweet Podeli EPA-EFE/LESZEK SZYMANSKI\n\nTo je prekjuče prenela agencija Rojters, pozivajući se na dva neimenovana izvora iz Turske, piše Živojin Banković, Tango Six.\n\nJedan od izvora naveo je da su oko kupovine letelica tipa Bajraktar TB2 paralelno sa Turskom pregovarali UAE, ali i Saudijska Arabija, i da je dogovoreno da se 20 letelica isporuči u veoma kratkom roku.\n\nRojters navodi da je visoki turski zvaničnik potvrdio da je Turska isporučila bespilotne letelice Ujedinjenim Arapskim Emiratima i da UAE žele da nabave još primeraka (neki drugi izvori navode još čak 120 letelica). Za Saudijsku Arabiju isti izvor je naveo da takođe želi da kupi naoružane BPL, ali i da uspostavi fabriku za njihovu proizvodnju.\n\nZvaničnik je dodao da se u kompaniji Bajkar još uvek razmatra saudijski zahtev, jer je, kako se navodi, to strateška odluka za predsednika Turske Redžepa Tajipa Erdogana, a spominju se i druga nerešena pitanja, poput saudijskih investicija u Turskoj koje se ne realizuju najbržim želejnim tempom. Za sada međutim Rojtersu ovu vest zvanično nisu potvrdili niti u kompaniji Bajkar, niti u ministarstvu odbrane UAE, vladi Saudijske Arabije, niti turskom ministarstvu odbrane.\n\nIz Rojtersa podsećaju da je veliko interesovanje za Bajraktarom u svetu značajno porasla nakon njihove upotrebe u sukobima u Libiji, Siriji i Ukrajini. Navode takođe da je Glavni tehnolog kompanije Baykar Makina Seldžuk Bajraktar, koji je inače zet predsednika Turske, izjavio je prošlog meseca da je Bajkar za BPL TB2 do sada potpisao izvozne ugovore sa 22 države. On je takođe otkrio da kompanija trenutno proizvodi 20 ovakvih letelica mesečno, kao i da narudžbine Bajraktara, ali i drugih tipova letelica koje ova kompanija proizvodi, pokrivaju kapacitete proizvodnje u naredne tri godine.\n\nSasvim je moguće da se među te 22 države koje spominje Seldžuk Bajraktar, nalazi i Srbija. Podsetimo, predsednik Srbije Aleksandar Vučić nedavno je izjavio da Srbija želi da poveća prvobitno dogovorenih nekoliko desetina na nekoliko stotina miliona evra u vezi te porudžbine.\n\nBugarska nastavlja proces nabavke dodatnih 8 borbenih aviona F-16\n\nEPA-EFE/Grzegorz Michalowski\n\nNa sednici vlade Bugarske održanoj 21. septembra 2022. doneta je odluka o odobrenju projekta investicionih troškova za 8 dodatnih višenamenskih borbenih aviona F-16 Blok 70, preneo je istog dana bugarski vazduhoplovni portal Aeropress.\n\n\"Osnovni zadatak Projekta je stvaranje uslova za realizaciju druge etape nabavke novog tipa borbenog aviona za potrebe Oružanih snaga Republike Bugarske. Nabavka još 8 aviona F-16 Blok 70 pružiće mogućnost za efikasnu obuku vazduhoplovnih posada, povećaće postojeće sposobnosti lovačke avijacije i izgradiće nove sposobnosti koje će omogućiti obavljanje širokog spektra zadataka u nacionalnom i kolektivnom formatu\", navodi se u saopštenju službe za informisanje bugarske vlade.\n\nAeropres navodi i da je nakon sednice Saveta ministara, vršilac dužnosti ministra odbrane Dimitar Stojanov saopštio je da je utvrđen rashod od 1.296.412.185 dolara (2,57 milijardi leva). Takođe je naveo da se isporuka aviona očekuje 2027. godine. Prema Zakonu o odbrani i VS, za vojne projekte od preko 100 miliona evra potrebno je konačno odobrenje Narodne skupštine, a zasedanje parlamenta će biti održano u drugoj polovini oktobra.\n\nPoznato je da američka ponuda ističe 1. novembra, ministar Stojanov u avgustu rekao da će pokušati da je produži do sredine decembra, ali nije poznato da li se to dogodilo. Bugarski portal podseća da je proces kupovine još osam F-16 počeo u avgustu 2021. godine, kada je tadašnji vršilac dužnosti ministra odbrane Georgi Panajotov poslao zahtev za obavezujuću ponudu SAD, a odgovor je dobijen u julu ove godine.\n\nPratite nas na našoj Facebook i Instagram stranici, Twitter nalogu i uključite se u našu Viber zajednicu.",
    "Moto GP planira trku u Saudijskoj Arabiji": "Podeli:\n\n\n\n\n\n\n\nmotogp.com\n\nVladajuće telo Moto GP šampionata Dorna Sports potpisala je takozvani memorandum razumevanja sa Saudijskom motorsport kompanijom čime je potvrena namera obe strane da Saudijska Arabija u bliskoj budućnosti ugosti najbolje motocikliste današnjice.\n\nPotpisivanje memoranduma obavljeno je tokom proteklog vikenda na stazi „Marko Simončeli“, gde je vožena Velika nagrda San Marina i Riminija. U ime Dorne ugovor je potpisao prvi čovek Karmelo Espeleta, a sa druge strane potpisnik je princ Halid Bin Sultan Al Abdulah Al-Fasal, inače predsedavajući Automobilske i motociklističke federacije Saudijske Arabije.\n\nPročitajte još Kakva trka! Banjaja u foto-finišu do istorije! Markes: Kada se vratim, voziću na svim trkama\n\n„Moto GP šampionat gleda više od 800 miliona ljudi, a uživo se prenosi u više od 200 zemalja širom sveta. Dodavanje Saudijske Arabije u kalendar šampionata na godišnjem nivou će dovesti do dodatnog širenja sporta na Bliskom Istoku, u regionu gde je Katar jedini domaćin“, stoji u saopštenju.\n\nUz najavljeni ulazak Saudijske Arabije u kalendar, potpisivanje memoranduma će dovesti do pokretanja programa za razvoj talenata u Saudijskoj Arabiji, što za cilj ima da motociklizam bude dostupniji u tom kraljevstvu. Taj program će omogućiti mladim talentima u Saudijski Arabiji put ka Moto GP šampionatu, što je u skladu sa posvećenošću Dorne razvoju vozača širom sveta.\n\nTrka Moto GP šampionata biće vožena na stazi koja tek treba da bude izgrađena, a koja će biti po standardnima kako Svetske motociklističke federacije (FIM), tako i Svetske automobilske federacije (FIA). Podsetimo, trke Formule 1 se od prošle godine voze u Saudijskoj Arabiji, na uličnoj stazi u Džedi.\n\n„Kao vodeći šampionat dvotočkaša, oduševljeni smo ovom prilikom da se Moto GP šampionat proširi na Bliskom Istoku dodavanjem trke u Saudijskoj Arabiji. Taj region je ključan za motociklizam, a interesovanje u toj zemlji za ovakvim događajima je ogroman. U poslednjih nekoliko godina Saudijska Arabija je pokazala da je sposobna za održavanje velikih auto-moto događaja po najvišim standardima, a potpisivanje memoranduma potvrđuje obostranu želju da to dodatno iskoristimo“, rekao je Espeleta.",
    "U sredu drugi vebinar o izvozu voca u povrca na Bliski istok": "BEOGRAD – Zbog velikog interesovanja koje je izazvao prvi vebinar „Vodič za izvoz svežeg voća i povrća na tržište Bliskog istoka-Ujedinjeni Arapski Emirati (UAE) i Saudijska Arabija“, Organizacija za hranu i poljoprivredu Ujedinjenih nacija (FAO) i Evropska banka za obnovu i razvoj (EBRD) u saradnji sa Razvojnom agencijom Srbije organizuje\n\ndrugi vebinar u sredu 14. septembra\n\nU Razvojnoj agenciji ističu da UAE i Saudijska Arabija, kao brzo-rastuća, stabilna tržišta sa visokom potražnjom i potrošnjom svežeg voća i povrća predstavljaju tržišta sa značajnim izvoznim potencijalom za proizvođače i izvoznike voća i povrća iz regiona.\n\nUčesnici panela imaće priliku da od eksperata u oblasti izvoza i plasmana na tržište Bliskog istoka čuju sve aktuelne informacije o tržištu hrane u UAE i Saudijskoj Arabiji, trendovima, perspektivama online prodaje.\n\nTakođe i da dobiju korisne savete za dizajn maloprodajnog pakovanja i upoznaju se sa ključnim koracima u procesu izvoza svežeg voća i povrća.\n\n(Tanjug)\n\nPratite Krstaricu i preko mobilne aplikacije za Android i iPhone.",
    "Radulović pozvao još tri fudbalera - šansa za Erakovića, Božovića i Simića": "Fudbalska reprezentacija Crne Gore okupiće se sjutra u Podgorici i početi pripreme za utakmice UEFA Lige nacija sa Bosnom i Hercegovinom (BiH) i Finskom.\n\nDuel sa BiH biće odigran 23. septembra u Zenici, dok će tri dana kasnije crnogorski fudbaleri u Podgorici ugostiti Finsku.\n\nSelektor Miodrag Radulović danas je naknadno uputio poziv trojici igrača iz crnogorskih klubova.\n\nPoziv u nacionalni tim dobili su defanzivac Budućnosti Marko Simić, vezista Dečića Draško Božović i vezista Sutjeske Novica Eraković.\n\nNa ranijem spisku selektora Radulovića nalaze se: golmani - Milan Mijatović (Al Adalah, Saudijska Arabija), Matija Šarkić (Volverhempton, Engleska) i Lazar Carević (Vojvodina, Srbija).\n\nOdbrambeni igrači - Stefan Savić (Atletiko Madrid, Španija), Žarko Tomašević (Tobol, Kazahstan), Adam Marušić (Lacio, Italija), Mako Vešović (Karabag, Azerbejdžan), Vujačić Igor (Partizan, Srbija), Risto Radunović (FCSB, Rumunija), Marko Vukčević (UTA Arad, Rumunija), Saša Balić (Korona Kilce, Poljska) i Nikola Šipčić (Tenerife, Španija).\n\nVezni igrači - Nikola Vukčević (Al Ahli, Katar), Vladimir Jovović (Jablonec, Češka), Marko Janković (Karabag, Azerbejdžan), Aleksandar Šćekić (Diba, UAE), Sead Hakšabanović (Seltik, Škotska), Miloš Raičković (Seongam, Južna Koreja), Vukan Savićević (Giresunspor, Turska) i Driton Camaj (Kišvarda, Mađarska).\n\nNapadači - Stevan Jovetić (Herta, Njemačka), Stefan Mugoša (Visel Kobe, Japan), Milutin Osmajić (Vizela, Portugal), Uroš Đurđević (Sporting Hihon, Španija) i Nikola Krstović (Dunajska Streda, Slovačka).\n\nPrvi trening reprezentacije zakazan je za sjutra u 18 sati na stadionu DG arena. Crna Gora sa sedam bodova zauzima drugo mjesto, iza BiH koja ima bod više. Finska je trećeplasirana sa četiri osvojena, a Rumunija posljednja sa tri boda.",
    "Rat u Ukrajini najnovije vesti": "Predsednik Vladimir Putin najavio je trenutnu delimičnu mobilizaciju ruskih građana, što je označilo najveću eskalaciju od početka specijalne operacije u Ukrajini.\n\nPredsednik Džo Bajden rekao je UN da je invazija kršenje globalnog poretka, dok je ukrajinski predsednik Volodimir Zelenski rekao delegatima da Rusija mora biti kažnjena.\n\n10 ljudi, uključujući dvoje Amerikanaca i pet britanskih državljana, oslobođeno je u okviru razmene zarobljenika između Rusije i Ukrajine u kojoj je posredovala Saudijska Arabija.\n\nStotine ljudi privedeno je širom Rusije u gušenju antiratnih protesta, saopštila je nezavisna grupa za praćenje. EPA Pogledaj galeriju EPA Pogledaj galeriju Printscreen Pogledaj galeriju Printscreen Pogledaj galeriju Twitter printscreen Pogledaj galeriju Twitter printscreen Pogledaj galeriju Twitter printscreen Pogledaj galeriju Foto: Youtube/Printscreen Pogledaj galeriju Foto: Twitter/printscreen Pogledaj galeriju Printscreen RTS Pogledaj galeriju\n\nU kratkim crtama:\n\nRusija oslobađa 215 boraca, uključujući komandante Mariupolja, u razmeni zarobljenika\n\n10 zatvorenih stranih boraca, uključujući Amerikance, oslobođeno je u okviru razmene Rusije i Ukrajine, saopštila je Saudijska Arabija\n\nU prkosnom obraćanju, Zelenski kaže: „Rusija treba da plati za ovaj rat“\n\nSa „delimičnom mobilizacijom“, Putin eskalira rat. Bajden kaže da će SAD i njeni saveznici „stati solidarno“ protiv agresije Rusije\n\nPutin najavljuje podršku referendumima u Ukrajini\n\nRusija traži trupe, ali biće potrebno vreme da se mobilišu novi regruti, kažu analitičari.\n\n\n\nUKRAJINA UŽIVO\n\nPUTIN KALKULIŠE Da li Rusija kontroliše situaciju u Ukrajini?\n\n20.20 - Odluka ruskog predsednika Vladimira Putina da objavi delimičnu mobilizaciju bila je odgovor na akcije Zapada, uveren je Ašraf Kemal, direktor Centra za rusko-egipatske studije.\n\nCelu vest pročitajte OVDE.\n\nUhapšeni ukrajinski diverzanti\n\n19.11 - U Hersonu su privedeni diverzanti koji su planirali terorističke napade na civilne objekte s ciljem da osujete održavanje referenduma i zaplaše stanovništvo, saopštili su predstavnici MUP te oblasti.\n\nNapadnuta Nova Kahovka, oboreno 15 raketa\n\n19.00 - Ukrajinska vojska izvela je raketni napad na Novu Kahovku u Hersonskoj oblasti, PVO je odbila 15 raketa u vazduhu, saopštila je gradska administracija.\n\nGUTEREŠ: NE NAZIRE SE KRAJ Ruski rat u Ukrajini ne pokazuje znakove slabljenja\n\n18.40 - Generalni sekretar Ujedinjenih nacija Antonio Gutereš izjavio je danas da nema naznaka da će se konflikt u Ukrajini završiti u skorije vreme.\n\nCelu vest pročitajte OVDE.\n\nVelika Britanija, Poljska i Ukrajina jačaju saradnju u borbi protiv Rusije\n\n17.45 - Velika Britanija, Poljska i Ukrajina razviće trilateralnu saradnju, u šta će ući i jačanje njihovih odbrambenih sposobnosti, kao i istočnog krila NATO, navodi se danas u zajedničkom saopštenju ministara spoljnih poslova ove tri zemlje.\n\nMinistri spoljnih poslova ovih zemalja su se sastali u NJujorku u sredu i dogovorili nastavak podrške Ukrajini, preneo je Rojters.\n\nBritanija i Poljska su se dogovorile da nastave da podržavaju Kijev u borbi protiv Rusije, navodi se u zajedničkom saopštenju koje je izdala britanska vlada.\n\nSve spremno za referendum u DNR\n\n17.35 - Predsednik Centralne izborne komisije DNR Vladimir Visocki saopštio je da je sve spremno za održavanje referenduma o ulasku republike u sastav Rusije.\n\n-Naš izborni sistem je 100 odsto spreman. U potpunosti smo spremni, rekao je Visocki.\n\nKako je dodao, birački spiskovi su popunjeni, a po njegovim rečima, odštampano je više od 1,5 milion glasačkih listića.\n\nRuski podaci o toku rat u Ukrajini\n\n17.30 - Za sve vreme trajanja specijalne operacije, koju sprovode Oružane snage RF zajedno sa snagama Narodne milicije LNR i DNR, ukrajinska strana je izgubila 4.162 tenka i drugih oklopnih vozila. Ovo je na brifingu 26. jula saopštio zvanični predstavnik ruskog Ministarstva odbrane Igor Konašenkov.\n\nTakođe, uništeno je 260 ukrajinskih aviona, 144 helikoptera, 1.613 bespilotnih letelica, 358 sistema PVO, 763 VBR, 3.201 oruđa i minobacača poljske artiljerije, 4.481 jedinica specijalnih vojnih vozila.\n\nGranatirano selo u Rusiji\n\n17.03 - Ukrajina gađa iz minobacača pogranično selo Elizavetovka u Kurskoj oblasti, rekao je guverner regiona Roman Starovojt.\n\n-Oružane snage Ukrajine gađaju iz minobacača pogranično selo Elizavetovka u okrugu Gluškovski. Detalje ću izneti kasnije, navodi se u unosu na njegovom Telegram kanalu.\n\nOd početka ruske vojne operacije u Ukrajini, ovo je najmanje peti slučaj granatiranja sela. Tokom jedne od njih, krajem avgusta, granate su pogodile krovove i prozore šest privatnih domaćinstava u Elizavetovki. Nije bilo žrtava.\n\nGranatirani Gorlovka i Jasinovataja\n\n16.45 - Ukrajinske trupe granatirale su Gorlovku i Jasinovataju u Donjeckoj Narodnoj Republici, saopštilo je predstavništvo DNR u Zajedničkom centru za kontrolu i koordinaciju pitanja vezanih za ratne zločine u Ukrajini. Korišćeni su projektili kalibra 152 mm i 155mm.\n\nOslobođeni komandanti Azova ostaju u Istanbulu do kraja rata\n\n16.30 - Predsednik Volodimir Zelenski rekao je da se razmena – koja je uključivala pomoć Turske i Saudijske Arabije – pripremala dosta dugo i uključivala je intenzivno cenkanje. Prema uslovima sporazuma, 215 Ukrajinaca - od kojih je većina zarobljena nakon pada Mariupolja - je oslobođeno.\n\nU zamenu, Ukrajina je vratila 55 Rusa i promoskovski nastrojenih Ukrajinaca i Viktora Medvedčuka, lidera zabranjene proruske stranke koji se suočava sa optužbama za izdaju.\n\n-Ovo je očigledno pobeda za našu zemlju, za celo naše društvo. A najvažnije je da 215 porodica može da vidi svoje najmilije bezbedne i kod kuće“, rekao je Zelenski u video obraćanju.\n\n-Pamtimo sav naš narod i trudimo se da spasemo svakog Ukrajinca. To je smisao Ukrajine, naša suština, to je ono što nas razlikuje od neprijatelja.\n\nZelenski je zahvalio turskom predsedniku Tajipu Erdoganu na pomoći i rekao da će pet visokih ukrajinskih komandanata ostati u Turskoj do kraja rata.\n\nKijev je imao dugu i tešku borbu da obezbedi oslobađanje petorice, rekao je on.\n\nMeđu njima su potpukovnik Denis Prokopenko, komandant bataljona Azov koji je vodio veći deo borbi, i njegov zamenik Svjatoslav Palamar. Oslobođen je i komandant 36. brigade marinaca Sergej Volinski.\n\nTAJNI PARAGRAF PUTINOVOG UKAZA? Rusija na nogama - Putinova desna ruka se odmah oglasila\n\n16.22 - Portparol Kremlja Dmitri Peskov demantovao je danas navode pojedinih medija da je plan Moskve mobilizacija milion vojnika.\n\nCelu vest pročitajte OVDE.\n\nHaubicama Cezar po pijaci u Donjecku\n\n16.08 - U granatiranju Donjecka poginulo je šest osoba, dok je isto toliko ranjeno.\n\nLider DNR Denis Pušilin, saopštio je da je, prema preliminarnim informacijama, napad izveden francuskim haubicama \"Cezar\".\n\nPrva mobilizacija u Rusiji od Drugog svetskog rata\n\n15.05 - Portparol Kremlja Dmitrij Peskov izjavio je danas da je odluka ruskog predsednika Vladimira Putina o delimičnoj mobilizaciji povezana sa činjenicom da se Rusiji sada de fakto suprotstavlja blok NATO sa svim svojim logističkim kapacitetima.\n\n- Predsednik je u jučerašnjem obraćanju dao jasan opis i obrazložio razloge za donošenje takve odluke. Činjenica je da je specijalna operacija počela za ispunjavanje ciljeva u Ukrajini. Sada smo, de fakto, suočeni sa blokom NATO-a sa svim njegovim logističkim mogućnostima, zbog čega je ovo dovelo do takve potrebe - rekao je Peskov na konferenciji za novinare, prenosi Izvestija.\n\nPet britanskih ratnih zarobljenika stiglo u Veliku Britaniju\n\n14.39 - Pet britanskih ratnih zarobljenika koje je Rusija oslobodila u razmeni sa Ukrajinom stiglo je u Veliku Britaniju, saopštila je danas neprofitna organizacija Prezidijum netvork.\n\nKako navodi ova organizacija koja sprovodi evakuacije porodica i pojedinaca iz ratnih zona, u pitanju su Ejden Aslin, Šon Piner, DŽon Harding, Dilan Hili i Endrju Hil, preneo je Rojters.\n\nRusija ima agente u sektoru odbrane Ukrajine\n\n14.04 - Rusija ima agente u sektoru odbrane Ukrajine koji prosleđuju informacije Moskvi i omogućavaju Rusiji da predvidi ukrajinske poteze na bojnom polju, izjavio je danas predstavnik ukrajinskog predsednika Volodimira Zelenskog Fedir Venislavski obraćajući se ukrajinskim poslanicima.\n\nVenislavski je upozorio da Ukrajina \"ne može da potcenjuje neprijatelja\", prenosi Rojters.\n\n- Njihova glavna obaveštajna uprava, nažalost, ima mnogo agenata, uključujući u našem sektoru odbrane. Mislim da oni delimično razumeju sledeće korake naših oružanih snaga koje ćemo videti u bliskoj budućnosti - poručio je Venislavski.\n\nDrugi dan po objavljivanju delimične mobilizacije\n\n13:22 - Negde na jednom od aerodroma Ruske Federacije.\n\nCelu vest pročitajte OVDE.\n\nMakron: Rat u Ukrajini jedino može da se završi pregovorima\n\n13:04 - Francuski predsednik Emanuel Makron izjavio je da je jedino održivo da se postigne mirno rešenje u sukobu između Rusije i Ukrajine i da rat može da se „završi samo za pregovaračkim stolom“. Alo\n\nU intevjuu za TV BFM, tokom leta na povratku iz Njujorka, on je još jednom istakao važnost obnavljanju pregovora između Kijeva i Moskve u kontekstu okončanja rata u Ukrajini.\n\nMedvedev: I nuklearno oružje ako treba\n\n12:45 - Zamenik predsednika Saveta bezbednosti Rusije Dmitrij Medvedev dozvolio je upotrebu nuklearnog oružja za zaštitu Rusije i teritorija koje ona bude priznala.\n\n\n\n\"Donbas i druge teritorije nakon referenduma i pridruživanja Rusiji biće značajno ojačane oružanim snagama Ruske Federacije, ne samo mogućnosti mobilizacije, već i bilo koje rusko oružje, uključujući strateško nuklearno oružje, može da se koristi za njihovu zaštitu\", poručio je Medvedev.\n\nCelu vest pročitajte OVDE.\n\nRuski patrijarh: Istinski vernik ne boji se smrti - to se odnosi i na ratnik\n\n12:22 - Patrijarh moskovski i cele Rusije Kiril izjavio je da istinski vernik, uključujući ratnika, nije sklon strahu od smrti.\n\nPo njegovim rečima, čovek postaje nepobediv kada u njemu postoji „snažna dimenzija povezana sa večnošću“ i on prestaje da se plaši smrti.\n\n\n\nPatrijarh je istakao da strah od smrti „tera“ vojnika sa bojnog polja, dok „prava vera uništava strah od smrti, a samim tim i svu ljudsku podlost i izdaju, te predstavlja veliki oslonac ljudima u izgradnji zajedničkog života“.\n\nGranatiran centar Donjecka\n\n12:01 - Ukrajinska vojska granatirala je centar Donjecka, uništen autobus.\n\nIma poginulih i ranjenih, prenose ruski izvori.\n\nOslobođeni Rusi\n\n11:45 - Pola dana kasnije TV kanal Zvezda prikazao je snimak ruskih vojnika koji se vraćaju iz ukrajinskog zarobljeništva.\n\nZaporožje na referendumu\n\n11:22 - Svi stanovnici Zaporoške oblasti, bez obzira da li su registrovani na oslobođenoj teritoriji ili na teritoriji pod kontrolom Ukrajine, moći će da učestvuju na referendumu o ulasku u sastav Rusije, izjavila je predsednica Izborne komisije Zaporoške oblasti Galina Katjuščenko.\n\n„Svi stanovnici Zaporoške oblasti, još jednom naglašavam, mogu da učestvuju na referendumu“, rekla je ona novinarima.\n\nKatjuščenkova je pojasnio da svi stanovnici Zaporoške oblasti „imaju zakonsko pravo da učestvuju na referendumu, naravno, ako pokažu pasoš državljanina Ukrajine i lokalne boravišne dozvole“.\n\nRusija obučava nove tenkiste\n\n11:02 - Kadrovska obuka posada tenkova i borbenih vozila pešadije za dejstva jurišnih odreda motorizovanih jedinica Centralnog vojnog okruga u zoni specijalne vojne operacije.\n\nOperacija Z: Vojni komesari ruskog proleća\n\n10:41 - 3. brigada DPR isterala je Ukrajince iz utvrđenog područja kod Gorlovke, potpuno oslobodivši Zajcevo.\n\n\"Katastrofalna odluka Putina\"\n\n10:20 - Bivši američki general Mark Hertling tvrdi da bi zbog operacije delimične mobilizacije Rusi mogli imati nove katastrofalne posledice.\n\n\"Bio sam na frontu i znam kako izgleda kada dovodiš sveže snage koje nisu dobro pripremljene. To sve jasno utiče i na stanje u vojsci i to negativno jer nastojiš da im ubaciš ljude koji verovatno nisu utrenirani, ali utičeš i na stanje u civilnom delu društva. Uostalom, to smo odmah i videli na seriji protesta koji su se dogodili u sredu uveče nakon Putinove objave. Mislim da Putin nije uračunao moguće posledice unutar Rusije na njegove nove odluke. Pogotovo od strane mladih muškaraca koji ne žele da idu u rat.\"\n\nSprečen teroristički napad\n\n09:44 - Ruska bezbednosna služba FSB saopštila je danas da je osujetila pokušaj terorističkog napada specijalnih snaga ukrajinske vojske.\n\nKako navode ruski mediji, reč je o naftnoj i gasnoj infrastrukturi koja doprema energente do Turske i Evrope.\n\nCelu vest pročitajte OVDE.\n\nNove sankcije Rusiji\n\n09:22 - Zemlje EU će u najkraćem roku uvesti nove sankcije Rusiji zbog planiranih referenduma u ​​Donbasu, Zaporoškoj i Hersonskoj oblasti, Brisel će nastaviti da pruža vojnu podršku Kijevu, saopštio je na konferenciji za novinare visoki predstavnik EU za spoljnu politiku i bezbednost Žozep Borel nakon neformalnog sastanka ministara spoljnih poslova Unije.\n\n„Dodatne restriktivne mere protiv Rusije biće uvedene odmah, u najkraćem mogućem roku u koordinaciji sa našim partnerima“, rekao je Borel.\n\nNove sankcije EU protiv Rusije biće i lične i sektorske, rekao je Borel.\n\nSB UN danas o navodnim zločinima Rusije u Ukrajini\n\n09:02 - Savet bezbednosti Ujedinjenih nacija održaće danas sednicu posvećenu navodnim zločinima Rusije u Ukrajini.\n\n\n\nO toj temi 15-očlano telo obavestiće generalni sekretar UN Antonio Gutereš i tužilac Međunarodnog krivičnog suda Karim Kan.\n\n\n\nSednici će, pored ostalih, prisustvovati i ruski ministar spoljnih poslova Sergej Lavrov i američki državni sekretar Entoni Blinken, prenosi Rojters.\n\nSeverna Koreja o slanju oružja Rusiji\n\n08:45 - Severna Koreja saopštila da nikada nije snabdevala Rusiju oružjem i municijom i da nema takve planove, upozorivši SAD da \"zatvore usta\" i ne šire glasine.\n\nCelu vest pročitajte OVDE.\n\nKadirov objavio snimak sa fronta\n\n08:25 - „Odmah po dolasku u zonu razmeštanja, drugi odred čečenskih boraca odmah je počeo da eliminiše vatrene položaje neprijatelja. Hrabrost, hrabrost i želja da se porazi neprijatelj odmah su dali rezultate. Napad naših vojnika je bio uspešan. Neprijateljska vatrena tačka potisnuta. Dakle, perimetar za perimetrom, zgazićemo ovo nacističko k*pile do kraja. Uspeh će biti sa nama na celoj liniji fronta! \", poručio je lider Čečenije Ramzan Kadirov.\n\nUništen ukrajinski okopnjak\n\n08:01 - Uništen ukrajinski oklopnjak KOZAK u Rubižnu. Leto 2022.\n\nKoliko ko ima nuklearki?\n\n07:45 - Posle jučerašnjeg govora Vladimira Putina, Amerikanci su počeli da mere nuklearne bojeve glave. Količina je takođe važna u ovom slučaju.\n\nU regionu Zaporožja zahtevaju od Kijeva da povuče trupe iz regiona\n\n07:21 - Ukrajinske trupe moraju odmah da napuste ostatak Zaporoške oblasti, inače će se posle referenduma smatrati okupatorima, izjavio je za RIA Novosti Vladimir Rogov, član glavnog saveta regionalne administracije.\n\nDanas ruska vojska kontroliše oko 73% teritorije Zaporoške oblasti, a preostalih 27%, uključujući regionalni centar Zaporožje , ostaje pod vlašću kijevskog režima.\n\nZelenski: Još oružja\n\n07:00 - Ukrajinski predsednik Vladimir Zelenski iskoristio je obraćanje Generalnoj skupštini UN kako bi od Zapada zatražio udarne sisteme velikog dometa.\n\nZelenski je obraćanje počeo optužbama na račun Rusije – za udare na Zaporošku nuklearku, kao i napad na zatvor u Jelenovki, ne iznoseći nikakve dokaze.\n\n„Potrebna nam je odbrambena pomoć, vojna oprema i municija. Ofanzivnog naoružanja velikog dometa dovoljnog za oslobađanje zemlje“, rekao je Zelenski.\n\nZatražio je i PVO sisteme i finansijsku pomoć.\n\nTras i Bajden složni\n\n06:00 - Britanska premijerka Liz Tras i predsednik SAD Džozef Bajden složili su se da postupci predsednika Rusije Vladimira Putina zahtevaju da saveznici nastave ekonomsku i vojnu podršku Ukrajini, saopšteno je iz kabineta britanske premijerke.\n\n\n\n\"Dvoje lidera su osudili Putinove nedavne ratoborne izjave o Ukrajini\", rekao je portparol Trasove.\n\nZone bezbednosti oko nuklearke\n\n05:00 - Međunarodna agencija za nuklearnu energiju (IAEA) počela je pregovore sa Ukrajinom i Rusijom o parametrima uspostavljanja zone bezbednosti oko Zaporoške nukelarke, izjavio je generalni direktor agencije Rafael Grosi.\n\nPrema njegovim rečima, obe strane su uverene da je stvaranje zone bezbednosti neophodno.\n\n\"Rusija hoće rat\"\n\n04:00 - Rusija se plaši pravih mirovnih pregovora u Ukrajini, rekao je predsednik Volodimir Zelenski u sredu tokom obraćanja Generalnoj skupštini UN. Umesto toga, Rusija laže sve, rekao je predsednik.\n\nPo njemu se „govori o razgovorima, ali se najavljuje vojna mobilizacija“.\n\nZelenski je, u svojim unapred snimljenim komentarima, dodao: \"Šta je onda istina? Tačna je vojna mobilizacija u Rusiji. Tačni su i lažni referendumi. Rusija hoće rat. To je istina.\"\n\n",
    "Rađa se novi svijet": "Ima jedna odavno nametnuta obmana da se ono što nije objavljeno u medijima nije dogodilo niti postoji. Besmisleno. U duhu te obmane mediji i danas ignorišu događaje koji ne odgovaraju njihovim gazdama kao da tako mogu da spriječe ono što se stvarno događa.\n\nTako je i s aktuelnim istorijskim procesom izgradnje novog uređenja svijeta na ruševinama dosadašnjeg međunarodnog poretka. Što se Zapada tiče, ona stara \"kuća gori, a baba se češlja\" mogla bi se primijeniti kao \"kuća je izgorjela, a baba se i dalje češlja.\"\n\nTako je u sjenci pravog, ali i medijskog rata oko Ukrajine, u velikoj mjeri i u medijima u srpskim zemljama koji su još vjerni sljedbenici zapadne propagande, ignorisan izuzetno važan, ovogodišnji, 22. samit zemalja Šangajske organizacije za saradnju (ŠOS) održan prije nešto više od sedam dana u Samarkandu, glavnom gradu Uzbekistana, toj glavnoj raskrsnici Puta svile tokom 2.500 godina njegovog postojanja. Simbolika je jasna - Evroazija jeste istinska civilizacija.\n\nSamit je bio još jedan korak dalje u institucionalizaciji izgradnje Evroazije, integracije koja će obilježiti 21. vijek, to je okosnica novog svijeta u kome će živjeti naredne generacije. Tako je samit mnogo više simbol sadašnjosti i budućnosti. To je simbol istorije u nastajanju.\n\nNa samitu su bili lideri 15 zemalja. Ključni članovi ŠOS-a su, pored Kine, Rusije i Indije, Kazahstan, Tadžikistan, Pakistan i Uzbekistan. A Iran će postati punopravni član ŠOS-a ove godine, a ostali očekivani članovi tokom narednih nekoliko godina su Bjelorusija, Saudijska Arabija, Katar, Ujedinjeni Arapski Emirati i vjerovatno Turska.\n\nIstorijski iskorak ovogodišnjeg samita je to što je kineski predsjednik Si Đinping, koji je prvi put u posljednje dvije godine izašao iz Kine, predstavio Kinu i Rusiju zajedno, kao \"odgovorne globalne sile\" sa čvrstom namjerom da obezbijede uzdizanje multipolarnosti i da ne pristanu na \"poredak\" kakav bi da nametne Amerika. Predsjednik Si je, u direktnom obraćanju predsjedniku Putinu, naglasio kako su ciljevi Rusije i Kine zajednički: \"Pred licem kolosalnih promjena na svjetskom planu u ovim današnjim vremenima, dosad nezabilježenih u istoriji, spremni smo da skupa s ruskim kolegama uspostavimo primjer odgovorne svjetske sile i da odigramo vodeću ulogu u usmjeravanju tako ubrzanih svjetskih promjena na kolosjek održivog i pozitivnog razvoja.\" Takođe je poručio da je važno da se \"spriječe pokušaji sila sa strane da organizuju \"obojene revolucije\" unutar zemalja članica ŠOS-a.\n\nPredsjednik Putin je sa svoje strane poslao poruku: \"Fundamentalne transformacije su već uveliko zacrtane u svjetskoj politici i u ekonomiji, i one su nepovratne.\"\n\nNišta manje nije bio važan i bilateralni susret predsjednika Putina sa premijerom Indije Narendrom Modijem. Državna banka Indije će uskoro otvoriti poseban račun u rupijama namijenjen za plaćanja u okviru rusko-indijskog trgovinskog poslovanja. U prevodu, stvorena je osovina Rusija-Kina-Indija. A tu je i Iran. Otuda ne bi trebalo da nas čudi ni to da su UAE, Bahrein i Kuvajt u Samarkandu primile službeni poziv da prihvate \"partnerski status\" u ŠOS-u, uz Maldive i Mjanmar (bivša Burma). U redu za članstvo su i Avganistan, Mongolija, Kambodža, Jermenija i Azerbejdžan.\n\nSamarkand je, uz ostalo, dao i dodatni impuls integraciji duž od Rusije koncipiranog Velikog evroazijskog partnerstva u koji bi se uključila i Evroazijska ekonomska unija (EAEU) - a što se događa samo dvije nedjelje poslije Istočnog ekonomskog foruma (EEF) održanog u Vladivostoku, na ruskoj strateškoj obali zapadnog Pacifika. I tako se pokazuje da je u igri puna kohezija različitih ciljeva, a i mehanizama za interakciju, koje primjenjuju Veliko evroazijsko partnerstvo, Pojas i put (BRI), EAEU, ŠOS, BRIKS+ i Koridor sjever-jug. Ujedinjavanje svih tih organizacija i uzimanje u obzir geoekonomskih prioriteta svake od zemalja članica ili samo pridruženih partnera je džinovski zadatak i upravo to se i događa, uz to i neočekivanom brzinom. Ništa manje kolosalne nisu ni promjene u finansijskim sistemima. Rusija, Iran, Kina, Turska i Indija, za sada, već uvode razmjenu u lokalnim valutama, što je korak ka potpunoj eliminaciji američkog dolara. Uskoro bi trebalo da bude otvorena i Istočna berza u Vladivostoku. Kineski projekat međunarodnog ekonomskog razvoja, Novog puta svile (BRI), u minulih deset godina okupio je preko 100 država.\n\nŠOS kao nosilac evroazijske integracije predstavlja ozbiljan izazov i u suprotnosti je s ambicijama Amerike i Zapada. Oni već pokušavaju da oprobanim metodama destrukcije naruše proces evroazijske integracije, ali to je samo gubljenje vremena, jer riječ je o nezaustavljivom procesu. Zapad je već izgubio Evroaziju. Naravno, Zapad ne odustaje, ali su mogućnosti sve manje. Već je pokušan državni udar u Kazahstanu, pobuna u Badakšanu, u Tadžikistanu, nevolje u Karakalpakstanu, u Uzbekistanu, pa najnoviji pogranični okršaji između Tadžikistana i Kirgistana. Tu je i obnavljanje oružanog sukoba Azerbejdžana i Jermenije.\n\nŠOS je osnovana 2001. godine u Šangaju, ali njeno sjedište je u Pekingu. Njeno izvorište je rusko-kineska Šangajska petorka, osnovana još 1996. godine. Kada se Uzbekistan pridružio 2001, tada je i formalno nastala ŠOS. ŠOS je vremenom rasla u moćnu organizaciju i ona je danas najveći svjetski regionalni blok u smislu geografskog prisustva i stanovništva. ŠOS predstavlja 40 odsto svjetske populacije i oko jedne trećine globalne proizvodnje. Te godine je Amerika vojno intervenisala u Avganistanu kako bi spriječila evroazijsku integraciju i to je pravi razlog, a ne borba protiv terorizma.\n\nŠOS je istovremeno najdirektniji i najvidljiviji simbol multipolarnog svijeta. Njena osnova je zajednički dijalog i saradnja uz poštovanje međunarodnog prava i nacionalnog suvereniteta. To je, kako je rekao predsjednik Rusije, forum \"konstruktivne i kreativne saradnje\" i to u ambijentu zemalja članica koje imaju različite kulture i spoljne politike, ali koje su ujedinjene opredjeljenjem da rade zajedno kao ravnopravni partneri poštujući suverenitet jedni drugih i nemješanja u unutrašnje stvari.\n\nDa, ovo je evroazijski civilizacijski projekat za 21. vijek. Naravno, ovo ekonomsko i tehnološko partnerstvo će vremenom doći i do bezbjednosnih pitanja, do bezbjednosti, ako se to već nije i desilo.\n\n* * *\n\nAmerika i njeni evropski satrapi vode beskrajne ratove i iza sebe ostavljaju pustoš, ali čini se da je malo koja američka žrtva toliko stradala kao Ukrajina. Da ovoga puta ostavimo po strani ratna razaranja, pogibije i da ukažemo na ljudsku dramu.\n\nUkrajina je 1992. godine, kada je kao sovjetska republika postala nezavisna imala 51 milion stanovnika. Za nekoliko godina nezavisnosti iselilo se oko 10 miliona ljudi i Ukrajina je krenula \"evropskim NATO putem\" sa 41 milionom stanovnika.\n\nKoliko je sada preostalo ljudi u Ukrajini? Evropska komisija saopštila je da je samo u posljednjih sedam mjeseci, koliko traju oružani sukobi, u Evropskoj uniji zbrinuto 8,1 miliona Ukrajinaca. Ako se zna da mnogi Ukrajinci kupuju uglavnom poljsko i slovačko državljanstvo, onda mnogi nisu ni registrovani kao izbjeglice. Takođe, ako se zna da je tokom godina \"evropskog puta\" oko dva miliona Ukrajinaca već otišlo u zemlje Evropske unije, Ameriku i Kanadu, onda je broj takvih koji više nisu u Ukrajini negdje oko 12 miliona ljudi.\n\nNe bi trebalo zaboraviti da su na mnogima od tih ljudi koji su sada u evropskim zemljama, dok su bili u Ukrajini, vršeni razni biohemijski eksperimenti i da je veliki broj već inficiran nekim novim, nepoznatim infektivnim bolestima koje su sa sobom donijeli u Evropu.\n\nIstovremeno, u istočnim dijelovima Ukrajine, u Donbasu živi oko deset miliona ljudi, oko dva miliona je već otišlo u Rusiju, koji sebe više ne smatraju građanima Ukrajine.\n\nDrugim riječima, od 41 milion stanovnika u onome što je ostalo od Ukrajine živi, po slobodnoj procjeni, manje od 18 miliona ljudi. Od 51 do 41 pa do manje od 18 miliona - to je \"evropski i NATO put\" te nesrećne zemlje.\n\n* * *\n\nU dnevnopolitičkim lutanjima u srpskim zemljama našla se i Srpska pravoslavna crkva (SPC). Zbog poštovanja prema Crkvi, uglavnom se u javnosti o tome samo \"šapuće\", ali problem postoji. Uslijedili su napadi na Crkvu od strane prozapadnih nevladinih organizacija, ali ni procrkveni krugovi nisu baš mirni. Naravno, neizbježno je da je i Crkva dio politike. Srpska pravoslavna crkva je nacionalna crkva i ona je utkana u srpski narod, pa samim tim ona je i dio politike. Srpski narod je opstao kroz vijekove ropstva u najvećoj mjeri zahvaljujući Srpskoj pravoslavnoj crkvi, ma kakva ona u raznim periodima bila. Ali, ona u osnovi nije dio dnevne politike, nego politike kao sudbine srpskog naroda.\n\nNešto se ipak događa. Ove godine na promociji mladih oficira Vojske Srbije, 17. septembra, prvi put nije bilo predstavnika SPC-a. Nikoga. Na svečanoj bini ispred Narodne skupštine stajali su samo islamski i katolički sveštenici. Pred mladim oficirima Srbije nije bila Srpska pravoslavna crkva. I mediji su tu sramotu potpuno ignorisali.\n\nU javnosti se odavno priča kako je vrh Crkve produžena ruka aktuelne političke vlasti u Srbiji, a sve se uzburkalo povodom Evropskog festival homoseksualaca i lezbijki u Beogradu. Organizovani su protesti uz podršku nižeg sveštenstva Crkve na kojima se zviždalo na pomen imena patrijarha, koji se i sam kasnije uključio, ali, po mnogim procjenama, da bi amortizovao proteste koji su prerasli u litije. To je bila politička zloupotreba Crkve.\n\nIma još jedna važna zanimljivost. Patrijarh je trebalo da 17. septembra dođe u Gradišku, u Republiku Srpsku, na posvećenje crkve na obali Save, koja je zbog svog položaja simbol pravoslavne granice sa Evropskom unijom. Iako je odavno planirano, patrijarh nije došao. Ovom autoru nije poznato zvanično obrazloženje, ali se \"šapuće\" da nije došao zbog Evroprajda, koji se tog dana završavao u Beogradu. Kakve veze ima patrijarh s tim? Ili je po nalogu političkih vlasti morao da ostane ne da \"čuva evropske homoseksualce\", nego vlast od moguće pobune u kojoj bi bili i sveštenici. Tužno. Ali, tužnije od toga je što je u Gradišci na vijest da patrijarh neće doći mnogima laknulo.\n\nAli, Crkva se ipak pobunila i na promociji mladih oficira nije bilo nikoga iz SPC-a.\n\nNaravno, nije vrh Crkve sva Crkva i ona nastavlja svoju misiju iako to mediji ignorišu. U manastiru Visoki Dečani, u Metohiji, 20. septembra služena je zajednička liturgija Srpske pravoslavne crkve i sveštenika Pravoslavne crkve Albanije, koji su došli iz Elbasana. Liturgija je služena na srpskom i albanskom jeziku. Rijedak primjer stvarne povezanosti dva susjedna naroda. To mogu samo Visoki Dečani. Mediji u Srbiji potpuno su ignorisali taj važan i ohrabrujući događaj.",
    "Победничка недеља у Саудијској Арабији враћа загрљај Запада": "",
    "„Nećemo biti zastrašeni Putinovim nuklearnim pretnjama“: Strane naslovnice nakon obraćanja naciji lidera Rusije": "Mnogi strani listovi su naslovne strane današnjih izdanja posvetili jučerašnjem obraćanju naciji ruskog predsednika Vladimira Putina u kojem je proglasio „delimičnu mobilizaciju“ rezervista.\n\nFajnenšel tajms na naslovnici piše da je Putin izjavio da će upotrebiti nuklearnu silu ako bude ugrožen „teritorijalni integritet“ Rusije, te je proglasio delimičnu mobilizaciju 300.000 rezervista. List navodi da je to upozorenje „izazvalo uzbunu“ na Zapadu, ali ukazuje da su pojedini proglašenje mobilizacije ocenili kao „znak slabosti“.\n\n„Putinovo zveckanje oružjem predstavlja priznanje velike greške koju je napravio prilikom invazije na Ukrajinu, ali njegove nuklearne pretnje ne treba odbaciti: ako se njima loše upravlja, rizikuje se katastrofa“, navodi se u glosi teksta objavljenog na prvoj strani današnjeg izdanja.\n\n„Bajden osuđuje Putinove imperijalističke ciljeve pošto Moskva diže zaloge“, glasi glavni naslov na prvoj strani današnjeg Gardijana.\n\nAmerički lider predvodi apele za jedinstveni odgovor na nuklearnu pretnju Kremlja, navodi se na naslovnici.\n\nGovoreći u Generalnoj skupštini Ujedinjenih nacija u Njujorku, Bajden je rekao da se invazija (Rusije na Ukrajinu) tiče „ukidanja prava Ukrajine na postojanje“, piše Gardijan.\n\nU uvodniku lista se navodi da pretnje ruskog lidera i njegovi planovi da mobiliše vojne rezerviste ukazuju na jednu stvar, a to je da on gubi rat. Pošto je „zalutao“ u dužem konfliktu nego što je očekivao, ukazuje list, Putin sada zavisi od „demoralisane, loše iskoordinisane i korumpirane ruske vojske“.\n\nDa Bajden osuđuje Putinovu nuklearnu pretnju Zapadu je i Tajms izdvojio kao glavni naslov na naslovnici. Komentarišući obraćanje ruskog predsednika, list ističe da se „u nuklearnom ratu ne može pobediti i da do njega ne sme da dođe“. Tajms je takođe ukazao da je Putin bez dokaza izneo tvrdnju da se sam Zapad upustio u „nuklearnu ucenu“ i da je rekao da „ovo nije blef“.\n\n„Nećemo biti zastrašeni Putinovim nuklearnim pretnjama“ je naslov koji je osvanuo kao glavni na naslovnici današnjeg Dejli mejla. Tekst objavljen na prvoj strani počinje sa:“(Britanska premijerka) Liz Tras je sinoć upozorila Vladimira Putina da on nikada neće pobediti u Ukrajini uprkos njegovim „očajničkim“ pretnjama da će upotrebiti nuklearno oružje.“ List takođe navodi da će se Tras u svom govoru u Njujorku pridružiti Bajdenu u osudi „ruskog despota“.\n\nI Dejli telegraf je u fokus stavio izjavu premijerke, te je na prvoj strani istaknut naslov:“‘Očajni’ Putin će biti poražen, kaže Tras“. Britanska premijerka osuđuje ruske nuklearne pretnje dok je petoro Britanaca koje je zarobila Rusija oslobođeno u okviru razmene zatvorenika koju je ispregovarala Saudijska Arabija, navodi list. Dejli telegraf se takođe osvrnuo na prvi govor koji će Tras održati kao premijerka u UN, u kojem će da navede da svet prolazi kroz „odlučujući momenat u istoriji slobode“.\n\nList takođe ukazuje da je plan o mobilizaciji rezervista izazvao paniku u Rusiji, pri čemu, dodaje se, mladi muškarci žure da pobegnu iz zemlje. Dejli telegraf navodi i da su karte za letove iz Rusije u zemlje za koje nije potrebna viza rasprodate nekoliko sati nakon Putinovog saopštenja.\n\nSan je takođe naslovnicu posvetio oslobođenju britanskih zarobljenika, uključujući Ejdena Aslina i Šona Pinera, koje je „kvazi sud koji uživa podršku Kremlja osudio na smrt“ u okupiranim područjima istočne Ukrajine. List navodi da je grupa, koja uključuje i zarobljenog humanitarnog radnika, bezbedno sletela u Saudijskoj Arabiji nakon „iznenadnog sporazuma“.",
    "Антизападна осовина ниче у Самарканду – Некада служили за подсмех, сада урушавају америчку хегемонију": "",
    "Ukrajinski napad na Novu Kahovku, ruska PVO presrela 12 raketa! Rusi oslobodili pse rata, među njima i Hrvat! (FOTO, VIDEO)": "22.25 - Raketni napad na Novu Kahovku\n\nUkrajinske snage gađaju Novu Kahovku, saopštila je administracija te oblasti.\n\nPVO je u vazduhu presrela 12 raketa.\n\n22.05 - IAEA počela pregovore sa Rusijom i Ukrajinom\n\nMeđunarodna agencija za nuklearnu energiju (IAEA) počela je pregovore sa Ukrajinom i Rusijom o parametrima uspostavljanja zone bezbednosti oko Zaporoške nukelarke, izjavio je generalni direktor agencije Rafael Grosi.\n\nPrema njegovim rečima, obe strane su uverene da je stvaranje zone bezbednosti neophodno.\n\n21.56 - Rusi oslobodili i Amerikance, Šveđanina, Marokanca i Hrvata\n\nRatni zarobljenici (pet britanskih državljana, jedan Marokanac, jedan Šveđanin, jedan Hrvat i dva Amerikanca) vide se na pisti aerodroma po dolasku, nakon uspešnih posredničkih napora prestolonaslednika Saudijske Arabije Muhameda bin Salmana, od Rusije do Međunarodnog aerodroma Kralj Kalid, u Rijadu, Saudijska Arabija.\n\nRusija je oslobodila američke državljane Aleksandra Drukea (39) i Endija Huina (27) u razmeni zatvorenika koju je posredovala Saudijska Arabija, rekao je predstavnik porodice Rojtersu u sredu.\n\nNJih dvojica, obojica iz Alabame, uhvaćeni su u junu dok su se borili u istočnoj Ukrajini, gde su otišli da podrže ukrajinske trupe koje se odupiru invaziji Rusije.\n\nRusija je u sredu oslobodila 10 stranih ratnih zarobljenika zarobljenih u Ukrajini, nakon posredovanja saudijskog prestolonaslednika Mohameda bin Salmana, saopštilo je saudijsko ministarstvo spoljnih poslova. Printscreen\n\n21.00 - Američki mediji: Evropa je pomoć Kijevu svela na ništa\n\nAmerički evropski saveznici smanjili su pomoć Ukrajini skoro na ništa, što je postalo problem za američkog lidera DŽoa Bajdena, navodi se u članku u NJujork tajmsu.\n\nBajdenova administracija nastavlja da obećava milijarde dolara vojne pomoći Ukrajini, ali to je imalo malo uticaja na predsednikov rejting u zemlji. U isto vreme, šef države je prinuđen da drži na svojoj strani Evropu, koja pati od teške energetske krize, navodi se u članku. Vašington kaže da ne vidi neslogu unutar NATO-a, ali Evropljani su sve više zabrinuti zbog mogućnosti hlađenja ove zime i gubitka interesovanja za probleme Kijeva.\n\n20.40 - Bitka za Liman: Otvažni stigli na front\n\nSpecijalne snage \"Otvažnih\" (Hrabrih) uništile su skladište municije napredujućih snaga Oružanih snaga Ukrajine.\n\nBorci grupe „O“, koji su pritekli u pomoć na ovom najžešćem delu fronta, uništavaju neprijatelja. Tokom operacije, specijalci su uz pomoć artiljerije otkrili i uništili skladište municije militanata, koje su nedavno premestili da bi obezbedili isturene odrede koji su napredovali na Krasnom Limanu.\n\n20.25 - EU neće učestvovati u konfliktu u Ukrajini\n\nEvropska unija neće učestvovati u konfliktu u Ukrajini, rekao je šef evropske diplomatije Žozep Borelj.\n\nKako je dodao, Brisal će nastaviti da pruža vojnu pomoć Kijevu i nastaviti sa politikom antiruskih sankcija, ali direktnog učešća u konfliktu u Ukrajini neće biti.\n\nOn je potvrdio da je posle govora ruskog predsednika Vladimira Putina sazvao vanredni, neoficijelni sastanak ministara spoljnih poslova EU na marginama zasedanja Ujedinjenih nacija.\n\nPrema njegovim rečima, cilj sastanka je da se formuliše zajednički stav, a to je da evropske zemlje neće biti zaplašene i da će nastaviti sa punom podrškom ukrajinskom suverenitetu i demokratiji. Beta Žozep Borelj\n\n20.00 - Ukrajinske snage gađale Herson HIMARS-om\n\nUkrajinske snage gađale su Herson sistemima „himars“, izjavio je zamenik šefa administracije Hersonske oblasti Kiril Stremousov.\n\nDeo raketa presrela je PVO, a deo je pao, dodao je on.\n\nPrema rečima Stremousova, gađani su civilni objekti.\n\n19.40 - Lavrov: Referendumi u skladu sa poveljom UN\n\nDNR, LNR, Zaporožje i Hersonske oblasti imaju pravo da ostvare pravo na samoopredeljenje u skladu sa Poveljom UN, rekao je ministar spoljnih poslova Rusije Sergej Lavrov.\n\n19.35 - Zalužni o mobilizaciji u Ruskoj Federaciji: \"Uništićemo oružjem svakoga ko dođe na našu zemlju\"\n\nNikakve izjave ruskog rukovodstva neće uticati na spremnost Ukrajinaca da se bore za svoju slobodu. Oružane snage Ukrajine će uništiti svakoga ko dođe sa oružjem u Ukrajinu, bez obzira da li su ovde dobrovoljno ili mobilizacijom završili.\n\nOvo je izjavio glavnokomandujući Oružanih snaga Ukrajine Valerij Zalužni, reagujući na Putinovu najavu delimične mobilizacije u Ruskoj Federaciji.\n\nZalužni je dodao da stotine hiljada muškaraca i žena štiti našu zemlju, svoje domove, decu i budućnost Ukrajine. Reuters Valerij Zalužni\n\n19.31 - Rusija oslobodila 10 ratnih zarobljenika, među njima i Hrvat\n\n19.30 - VSU u napadu na selo Peski\n\nU avgustu su jedinice NM DNR, uz podršku Oružanih snaga RF, isterale Oružane snage Ukrajine iz sela Peski. Na snimku se vidi još jedan pokušaj ukrajinskih snaga da povrate kontrolu nad utvrđenim područjem na periferiji Donjecka.\n\nJedinica Oružanih snaga Ukrajine, uz podršku dva tenka i tri borbena vozila pešadije, napala je sa strane Vodjana i ušla u šumski zasad na severu sela. Pešadija je izašla i pokušala da se raziđe, ali se našla pod jakom artiljerijskom vatrom. Na snimku se takođe vidi direktan pogodak protivtenkovske rakete u jedan od ukrajinskih tenkova.\n\nPošto je pretrpeo gubitke u ljudstvu, neprijatelj je počeo da se povlači u Vodjani, ostavljajući jedan oštećeni tenk na bojnom polju. Napad Oružanih snaga Ukrajine potpuno je propao i nije postigao nikakve ciljeve.\n\n19.10 - Šefovi diplomatija EU će se sastati zbog odluke Rusije o mobilizaciji\n\nŠefovi diplomatija Evropske unije sastaće se u četvrtak na marginama zasedanja Generalne skupštine UN kako bi razgovarali o situaciji u Ukrajini.\n\nGlavni povod je govor ruskog predsednika Vladimira Putina, javlja Sputnjik pozivajući se na diplomatske izvore.\n\n19.00 - Šta uključuju nove sankcije EU protiv Rusije\n\nNove sankcije EU protiv Rusije mogle bi da obuhvate mere protiv fizičkih lica, zabrane uvoza ruskih brilijanata i drugih luksuznih stvari, piše „Politiko“ pozivajući se na evropske diplomate.\n\nKako se navodi, Evropska komisija priprema nove sankcije, a predlog bi mogao da bude razmotren u petak na nivou ambasadora država-članica EU.\n\nPrema pisanju \"Politika\", na dnevnom redu moglo bi da bude i uvođenje ograničenja cena ruske nafte o čemu se sada diskutuje u okviru G7.\n\nPodsetimo, šef evropske diplomatije Žozep Borelj zapretio je Rusiji novim sankcijama u slučaju održavanja referenduma u LNR, DNR, Hersonskoj i Zaporoškoj oblasti.\n\n18.55 - Stradali poljski plaćenici\n\nZarobljena ukrajinska tehnika, zarobljena kao rezultat neuspele ofanzive Oružanih snaga Ukrajine na jednoj od deonica pravca Nikolajev-Krivi Rog.\n\nVojnici Oružanih snaga Ukrajine i strani plaćenici se neobezbeđeni prevoze, 120 leševa za nekoliko sati borbe, a o ranjenima i zarobljenicima da i ne govorimo. Među poginulima su državljani Poljske. Pronađeno nekoliko pasoša.\n\nNa snimku se ne vidi sva uhvaćena oprema. Želim da istaknem njen integritet. Veseushniki je samo bacio i pobegao.\n\n18.43 - Sergej Šojgu objasnio kako će izgledati mobilizacija\n\n18.30 - Snažna eksplozija u Hersonu\n\nSnažna eksplozija u mikrookrugu \"KHBK\" Hersonu, crni dim se diže iznad mesta eksplozije, prenosi dopisnik Ria novosti.\n\n18.06 - Nepoznat podvodni dron kod Sevastopolja\n\nNa ruskim društvenim mrežama javljaju da je na obalu Sevastopolja more nanelo nepoznati objekat, sličan bespilotnom vozilu neidentifikovanog tipa.\n\nNekoliko minuta kasnije, očevici su izvestili o eksploziji u moru kod obale Sevastopolja.\n\nGuverner Sevastopolja Mihail Razvožajev rekao je da je u moru kod grada pronađen dron koji je uništen.\n\n18.03 - U Sibiru protesti protiv mobilizacije\n\nU Rusiji su jutros počeli prvi protesti protiv mobilizacije koju je naredio predsednik Vladimir Putin.\n\nDruštvenim mrežama se šire snimci građana koji protestuju na istoku zemlje – u Novosibirsku, Irkutsku, Tomsku i drugim gradovima.\n\n17.30 - Specijalna vojna operacija Rusije u Ukrajini ušla je u 210. dan\n\nPogledajte na mapi gde se odvijaju sukobi, koji gradovi su mete granatiranja i kako napreduju oružane snage, prema podacima Ministarstva odbrane Rusije, DNR i LNR.\n\n17.12 - U Zaporoškoj oblasti sve spremno za referendum\n\nU Zaporoškoj oblasti sve je spremno za održavanje referenduma o pridruživanju Ruskoj Federaciji, saopštio je novinarima šef regionalne administracije Evgenije Balicki.\n\n- Danas smo završili sve pripremne procedure. Od sutra uveče počinju sa radom izborne komisije, a u petak se otvaraju za stanovnike Zaporoške oblasti oslobođene od nacista - objasnio je on.\n\nKako je naveo, urađeno je sve što je trebalo da se uradi sa stanovišta administracije – izdata su sva naređenja, pripremljena sva dokumentacija, glasački listići, svi ljudi su na svom mestu.\n\n- Spremni smo da se Zaporošci dokažu, pokažu svoj odnos prema aktuelnim događajima i svojoj budućnosti. Ruska Federacija, predsednik Rusije Vladimir Putin lično nam je dao odrešene ruke. Mi ćemo to iskoristiti. Želimo da živimo mirno i spokojno – u našoj velikoj otadžbini - zaključio je on.\n\nBalicki je istakao da vlasti Zaporoške oblasti uoči referenduma dobijaju pretnje iz Kijeva, ali to neće ometati njihove planove – bezbednost glasanja biće osigurana.\n\n- Pretnje dolaze i dolaziće. Ali, verujte mi, najteže je prošlo. Danas smo na kraju ovog dugog osmogodišnjeg puta. Sva biračka mesta obezbeđuje Ruska garda, policija, Oružane snage Rusije. Naše nebo je pokriveno sistemima za protivvazdušnu odbranu. Naravno, sve je moguće, ali to nas neće zaustaviti - istakao je Balicki.\n\n16.45 - Hapšenja u Zaporoškoj i Hersonskoj oblasti\n\nRuska garda je pomogla da se za nedelju dana u Zaporoškoj i Hersonskoj oblasti privede 86 saučesnika Službe bezbednosti Ukrajine, Oružanih snaga Ukrajine i neonacističkih organizacija, prenosi pres-služba garde.\n\nOsim toga, gardisti su pronašli šest skrovišta sa oružjem i municijom, uključujući i one strane proizvodnje. Zaplenjeno je, između ostalog, 49 raketa i granata za višecevne bacače raketa.\n\n15.37 - Bela kuća: Putinove reči smo ozbiljno shvatili!\n\n14.54 - Peskov: Vlast još ne razmatra punu mobilizaciju\n\n\n\nOdluka o delimičnoj mobilizacije doneta je zbog toga što se Rusija u Ukrajini suočava sa vojnim potencijalom NATO i drugih neprijateljskih zemalja, izjavio je danas portparol Kremlja Dmitrij Peskov.\n\n\n\n\"Ruski predsednik Vladimir Putin je u svom obraćanju rekao kako su se uslovi promenili tokom specijalne vojne operacije. Predsednik Putin je bio taj koji je rekao da smo zapravo suočeni sa vojnim potencijalom NATO i niza drugih zemalja koje su nam trenutno neprijateljske\", rekao je Peskov na konferenciji za novinare, a prenela je ruska agencija TAS S.\n\n\n\nPortparol Kremlja je ponovio izjavu od prošle nedelje da vlasti još ne razmatraju punu mobilizaciju.\n\n\n\nTakođe je precizirao da će ruska vlada vrlo brzo objaviti koje kategorije građana će biti izuzete od mobilizacije rezervista sa vojnim iskustvom. Peskov nije želeo da u razgovoru sa novinarima komentariše mogućnost zatvaranja granica kako bi se sprečilo da građani izbegnu poziv na mobilizaciju, preneo je Rojters.\n\nRuski predsednik Vladimir Putin potpisao je ranije danas ukaz o delimičnoj mobilizaciji, prvoj u Rusiji od Drugog svetskog rata.\n\n\n\n14.34 - Oglasio se Zelenski o referendumu!\n\n13.51 - Novi brifing Ministarstva odbrane Rusije:\n\n\n\n▪Ukrajinska artiljerija oštetila je jednu od cevi sistema za tehničku vodu prvog sistema bezbednosti petog energetskog bloka zaporoške nuklearke;\n\n▪Artiljerija Oružanih snaga Ukrajine udarila je na dalekovod koji dolazi iz petog bloka zaporoške nuklearke u području Energodara;\n\n▪Ljudstvo jedne od četa 28. brigade Oružanih snaga Ukrajine izginulo je gotovo u potpunosti zbog komandanta koji je poslao ljude u kontranapad na minsko polje;\n\n▪Ruske oružane snage su u Hersonskoj oblasti likvidirale više od 200 ljudi iz 28. mehanizovane brigade Oružanih snaga Ukrajine;\n\n▪Više od 75 militanata i devet jedinica vojne tehnike Oružanih snaga Ukrajine uništeno je u DNR tokom udara preciznim oružjem Vazdušno-kosmičkih snaga Rusije.\n\n13.36 - \"Svet je na korak od nuklearnog sukoba\"\n\n13.04 - Litvanija podigla stepen borbene gotovosti\n\n12.39 - Eksplozije u Zaporožju\n\n12.01 - Ruska opozicija pozvala na proteste protiv Putina\n\n12.41 - Pregovori sa Ukrajinom postaće nemogući\n\n\n\nPregovori sa Ukrajinom postaće nemogući nakon ulaska Donbasa u sastav Rusije, rekao je novinarima u sredu Leonid Slucki, šef komiteta Državne dume za međunarodne poslove.\n\n\n\n\"Ne može biti govora o pregovorima, nažalost. Zapad i njihova hunta u Kijevu saopštili su da nisu spremni za pregovore. A jedini razvoj događaja može biti kapitulacija\", rekao je on.\n\n\n\n12.39 - Režim Zelenskog će biti uništen\n\n\n\nPosle referenduma o ulasku Donbasa i oslobođenih teritorija u sastav Ruske Federacije, režim Zelenskog će biti uništen, rekao je novinarima Sergej Mironov, lider frakcije \"Pravedna Rusija – Za istinu\".\n\n\n\n„Podržavamo odluku našeg predsednika. Već sam govorio da bi u bliskoj budućnosti specijalna vojna operacija mogla da preraste u protivterorističku operaciju. A posle referenduma o ulasku oslobođenih teritorija u sastav Rusije, sve će biti tako, sa svim posledicama koje proizilaze iz toga. Režim Zelenskog mora i biće uništen\", rekao je on.\n\nAP/Tanjug\n\n12.37 - Snegirjovka i Aleksandrovka, Nikolaevske oblasti, uključeni su u sastav Hersonske oblasti\n\nStanovnici mogu glasati na referendumu, izjavio je zamenik šefa administracije Hersonske oblasti Kiril Stremousov.\n\n12.29 - Cena nafte skočila\n\n12.17 - Šojgu naredio početak mobilizacije!\n\n11.55 - OEBS o referendumima u Ukrajini...\n\nNajviši zvaničnici Organizacije za evropsku bezbednost i saradnju (OEBS) osudili su danas planove za održavanje referenduma u oblastima u Ukrajini koje su pod kontrolom proruskih snaga, saopšteno je danas iz te organizacije\n\n11.40 - Svet na nogama...\n\nPredsednik Rusije Vladimir Putin danas je objavio delimičnu mobilizaciju, a ova vest odjeknula je kao bomba u Evropi i svetu!\n\n11.38 - KOSAČOV: Napad na Donbas predstavljaće napad na Rusiju!\n\nPosle referenduma, napad na oslobođene teritorije će se smatrati napadom na Rusiju, izjavio je potpredsednik Saveta Federacije Konstantin Kosačov\n\n11.24 - Moskovska berza naglo je pala posle objave predsednika Rusije Vladimira Putina o delimičnoj mobilizaciji!\n\n10.03 - Ukrajinske trupe otvorile su vatru na Novu Kahovku\n\nDejstvuje protivvazdušna odbrana, a oko 16 eksplozija odjeknulo je na nebu iznad grada, saopštile su gradske vlasti.\n\n09.57 - Nuklearka bila meta napada\n\nZaporoška nuklearna elektrana bila je meta napada ukrajinske vojske, oštećeni su dalekovodi i oprema jednog energetskog bloka, saopštile su vlasti Zaporoške oblasti.\n\n09.08 - Šojgu: Rusija može mobilisati 300.000 ljudi!\n\n08.49 - Putin objavio delimičnu mobilizaciju!\n\nPredsednik Rusije Vladimir Putin obratio se danas naciji i tom prilikom objavio delimičnu mobilizaciju\n\n08.37 - Kadirov: Ruske snage počeće da primenjuju novu taktiku\n\nPredsednik ruske severnokavkaske Republike Čečenije, Ramzan Kadirov, izjavio je da će ruske snage početi da primenjuju novu taktiku u ratu protiv Ukrajine.\n\n\n\nKadirov je napisao na svom nalogu na Telegramu da se Rusija više neće baviti ukrajinskim nacistima, prenosi TAS S. AP/Tanjug\n\n\n\n\n\n08.35 - Pušlin: Glasaju i sa teritorija DNR pod kontrolom Kijeva\n\nStanovnici samoproglašene Donjecke Narodne Republike (DNR) koji se nalaze na teritorijama pod kontrolom ukrajinskih snaga, imaće priliku da glasaju na predstojećem referendumu o pridruživanju Rusiji, ako uspeju da se prebace u Rusiju ili na oslobođene teritorije DNR, izjavio je lider DNR Denis Pušilin.\n\n\n\n\"Planirali smo održavanje referenduma nakon povratka na ustavne granice DNR. Ali morali smo da prilagodimo naše planove i daćemo priliku stanovnicima teritorija koje su ostale pod ukrajinskom okupacijom da glasaju, ako uspeju da se evakuišu na teritoriju Rusije ili područja Donjecke Narodne Republike pod našom kontrolom“, rekao je on za TV Rusija-24, prenosi TAS S.\n\n\n\nPredstavnici proruskih vlasti u samoproglašenim DNR i LNR u Donbasu na istoku Ukrajine, izjavili su juče da će na tim teritorijama biti organizovan referendum o ujedinjenju sa Rusijom od 23. do 27. septembra. Tanjug/AP Denis Pušilin\n\n\n\n\n\nReferendum o pridruživanju Rusiji u ukrajinskim regionima Hersona i Zaporožja, koji su takođe pod ruskom kontrolom, prema najavama biće organizovani u istom terminu.\n\n\n\nNajavljene referendume osudili su brojni zapadni zvaničnici, između ostalih predsednica Evropske komisije Ursula fon der Lajen, generalni sekretar NATO saveza Jens Stoltenberg, kanadski premijer DŽastin Trudo, nemački kancelar Olaf Šolc, francuski predsednik Emanuel Makron, kao i DŽejk Salivan, savetnik za nacionalnu bezbednost američkog predsednika DŽozefa Bajdena.\n\n08.31 - Zaporoška oblast potpuno prekida odnose sa Ukrajinom!\n\n\n\nZaporoška oblast potpuno prekida odnose sa Ukrajinom kao svojim sastavnim delom i nikada se više sa njom neće poistovetiti, izjavio je Vladimir Rogov, predsednik pokreta „Mi smo sa Rusijom“, član Glavnog saveta administracije Zaporoške oblasti.\n\n\n\n\"Zaporošku oblast više ništa ne povezuje sa današnjom Ukrajinom kojom vladaju ekstremisti i teroristi. Zaporoška oblast prekida sve odnose sa Ukrajinom kao svojim sastavnim delom i nikada se više neće poistovetiti sa njom. Ukrajinski period u istoriji Zaporoške oblasti je prošlost“, rekao je Rogov.\n\n\n\nPrema njegovim rečima, Zaporoška oblast je na sigurnom putu povratka Rusiji i neće sa njega skrenuti. \"Budućnost Zaporoške oblasti - samo kao subjekt Ruske Federacije“, naglasio je Rogov.\n\n\n\n07.44 - Hersonska oblast će nakon referenduma postati deo Rusije\n\n\n\nHersonska oblast će nakon referenduma postati deo Rusije u njenim administrativnim granicama, izjavio je zamenik šefa regionalne administracije Kiril Stremousov.\n\n\n\n\"Nakon završetka referenduma, cela Hersonska oblast u svojim administrativnim granicama postaće deo Ruske Federacije“, rekao je on za Sputnjik.\n\n\n\n07.32 - Nakon referenduma Rusija može da dobije oko 6 miliona novih građana\n\n\n\nNakon referenduma Rusija bi mogla da dobije oko 5-6 miliona novih građana. A kada počnu da se vraćaju izbeglice, taj broj se može popeti i do 8-9 miliona ljudi, navodi član saveta administracije Zaporoške administracije Vladimir Rogov.\n\nPovršina oslobođene teritorije na kojoj će biti održan referendum iznosi 113.000 kvadratnih kilometara.\n\n\n\n07.28 - Stoltenberg: Referendum neće promeniti situaciju u Ukrajini\n\n\n\nGeneralni sekretar NATO Jens Stoltenberg smatra da referendumi o pitanju pridruživanja Rusiji na oslobođenim teritorijama neće promeniti prirodu sukoba u Ukrajini.\n\n„Takva fiktivna glasanja, referendumi nemaju legitimitet i stoga ne menjaju prirodu sukoba. Ovo će samo pogoršati situaciju, tako da moramo da pružimo aktivniju podršku Ukrajini“, rekao je Stoltenberg u intervjuu za Blumberg.\n\nOn je napomenuo da aktuelna kriza „izlazi daleko van granica Ukrajine“.\n\n07.16 - Šolc: Putin će odustati kada...\n\nRuski predsednik Vladimir Putin odustaće od svojih „imperijalnih ambicija“, koje prete da unište Ukrajinu i Rusiju, samo ako bude prepoznao da ne može da pobedi u ratu, izjavio je u Njujorku nemački kancelar Olaf Šolc.\n\n\n\n„Iz tog razloga nećemo prihvatiti nikakav mir po diktatu Rusije i zato Ukrajina mora biti u stanju da se odbrani od ruskog napada“, poručio je Šolc u utorak, u obraćanju Generalnoj skupštini Ujedinjenih nacija, prenosi Rojters. AP/Tanjug Olaf Šolc\n\nPovratak imperijalizma, sa Putinovim ratom protiv Ukrajine, nije samo katastrofa za Evropu već i za globalni mirovni poredak zasnovan na pravu, rekao je nemački kancelar.\n\n\n\nOn je pozvao UN da odbrani taj poredak od onih koji bi više voleli svet u kome „jaki vladaju slabim“.\n\n\n\n„Da li da bespomoćno posmatramo kako neki žele da nas katapultiraju nazad u svetski poredak gde je rat uobičajeno sredstvo politike, gde nezavisne države moraju da se pridruže svojim jačim susedima ili kolonijalnim gospodarima, a prosperitet i ljudska prava su privilegija za nekoliko srećnih?“ upitao je Šolc.\n\n\n\nDruga mogućnost , prema Šolcu, jesu zajednički napori da se \"obezbedi da multipolarni svet 21. veka to i ostane\", što jeste njegov odgovor, kako je rekao, \"kao Nemca i Evropljanina\".\n\n\n\nKako bi se taj cilj što uspešnije postigao, \"globalni jug\" treba da ima veću ulogu u međunarodnim odnosima i poslovima, ocenio je nemački kancelar, koji je i najavio da će Berlin 25. oktobra biti domaćin konferencije o obnovi Ukrajine, navodi Rojters.\n\n07.11 - EU bi mogla da uvede nove sankcije Rusiji\n\nEvropska unija bi mogla da uvede nove sankcije protiv Rusije ukoliko se održe referendumi, saopštio je šef evropske diplomatije Žozep Borelj.\n\nBorelj je dodao da ne priznaje rezultate referenduma u ​​ DNR, LNR, Hersonskoj i Zaporoškoj oblasti.\n\n- EU najoštrije osuđuje planirane nelegalne ‘referendume’ koji su usmereni protiv legitimnih i demokratski izabranih ukrajinskih vlasti, narušavaju nezavisnost, suverenitet i teritorijalni integritet Ukrajine i predstavljaju grubo kršenje međunarodnog prava. Rezultat takvih dejstava biće nevažeći, neće dobiti priznanje od EU i država-članica - rekao je šef evropske diplomatije.\n\n07.06 - Mapa\n\nPogledajte na mapi gde se odvijaju sukobi, koji gradovi su mete granatiranja i kako napreduju oružane snage, prema podacima Ministarstva odbrane Rusije, DNR i LNR\n\nPošaljite nam vest, fotografiju ili snimak na 0648482459\n\n\n\nPratite nas na društvenim mrežama\n\n",
    "Avganistanski komandosi: “Američka obuka i iranski gazda”": "Prema jednom aktuelnom izveštaju iz Sjedinjenih Država, u Iran je posle talibanskog preuzimanja vlasti pobeglo 3.000 pripadnika bezbednosnih snaga. Među njima ima visokih oficira i pripadnika specijalnih jedinica koje su obučavali američki instruktori.\n\nTi dobro obučeni ljudi mogu Teheranu da odaju važne detalje o američkom obučavanju specijalaca, kao i informacije američke tajne službe. Na to upozorava američki političar Majkl Makol. Republikanac je predsedavajući Odboru za spoljne poslove Predstavničkog doma, gornjeg doma Kongresa.\n\nPreliminarni izveštaj koji je Mekol sastavio objavljen je 17. avgusta. Na 115 stranica se opisuje do koje mere je američko Ministarstvo spoljnih poslova bilo loše pripremljeno za slom avganistanske vlade u avgustu prošle godine.\n\nNa nišanu Talibana\n\nDobrovoljno ili pod prisilom, vojnici specijalnih jedinica avganistanske armije mogu iranskim vlastima odati dragocene informacije o američkoj vojsci.\n\nMakol je izneo optužbu na račun američke vlade da, uprkos takvom bezbednosnom riziku, nisu stavili avganistanske elitne jedinice na listu prioriteta za dozvole ulaska u SAD.\n\nPrema sopstvenim podacima, Amerikanci su u poslednjih nekoliko dana pre dolaska Talibana transportovali avionima 130.000 ljudi iz Avganistana, ali su u zemlji ostale desetine hiljada Avganistanaca koji su decenijama podržavali Amerikance i radili za njih.\n\n„Brojne pripadnike avganistanskih elitnih jedinica Talibani su ubili u poslednjih nekoliko meseci“, kaže bivši general avganistanske armije Abdul Hadi Halid.\n\nOni su bili na nišanu Talibana i mnogo pre osvajanja vlasti. „To su bili najhrabriji vojnici avganistanske vojske, godinama su se borili na prvim linijama i sprečili su mnoge terorističke napade“, naglašava Hadi Halid.\n\nTaj bivši vojni savetnik u avganistanskom Ministarstvu unutrašnjih poslova danas živi u Sjedinjenim Državama. Zabrinut je za život svakog vojnika specijalnih jedinica. Bivši general tvrdi da ih je bilo oko 30.000. Nije poznato koliko je njih još uvek u Avganistanu.\n\nU inostranstvu po nalogu Irana\n\n„Godinama su se borili rame uz rame sa američkim vojnicima. Sada se ne boje samo za sopstveni život, već i za živote svojih porodica“, kaže bivši avganistanski diplomata Ahmad Saidi.\n\n„Oni koji su pobegli u Iran nisu imali izbora ili su izgubili svaku nadu. Oni nisu samo u posedu važnih informacija, radi se o specijalnim jedinicama očvrslim u borbi. Teheran bi ih mogao poslati u regionalne ratove koje posredno vodi, na primer u Jemenu“, dodaje Saidi.\n\nIran u Jemenu podržava šiitsku miliciju Hutija, koja se već sedam godina u građanskom ratu bori protiv strane koju podržava Saudijska Arabija.\n\nIran je i ranije upotrebljavao izbeglice u vojne svrhe. Za podršku Asadovom režimu u Siriji, Iran je još pre deset godina formirao trupe sačinjene od Avganistanaca koji su u poslednjih nekoliko decenija pobegli u Iran.\n\nIran obećava 500 američkih dolara mesečno Avganistancima koji su sposobni za vojsku i prijave se za borbu u Siriji. „Liva Fatimijun“ – vojska sačinjena od Avganistanaca bori se u Siriji od 2014. na Asadovoj strani. Njeni pripadnici su prošli obuku onog dela Iranske revolucionarne garde koji je nadležan za intervencije u inostranstvu.",
    "Radulović objavio spisak za mečeve sa BiH i Finskom": "Na spisku selektora Radulovića nalaze se golmani: Milan Mijatović (Al Adalah, Saudijska Arabija), Matija Šarkić (Volverhempton, Engleska), Lazar Carević (Vojvodina, Srbija); odbrambeni igrači: Stefan Savić (Atletiko Madrid, Španija), Žarko Tomašević (Tobol, Kazahstan), Adam Marušić (Lacio, Italija), Mako Vešović (Karabag, Azerbejdžan), Vujačić Igor (Partizan, Srbija), Risto Radunović (FCSB, Rumunija), Marko Vukčević (UTA Arad, Rumunija), Saša Balić (Korona Kilce, Poljska), Nikola Šipčić (Tenerife, Španija); vezni igrači: Nikola Vukčević (Al Ahli, Katar), Vladimir Jovović (Jablonec, Češka), Marko Janković (Karabag, Azerbejdžan), Aleksandar Šćekić (Diba, UAE), Sead Hakšabanović (Seltik, Škotska), Miloš Raičković (Seongam, Južna Koreja), Vukan Savićević (Giresunspor, Turska), Driton Camaj (Kišvarda, Mađarska); napadači: Stevan Jovetić (Herta, Njemačka), Stefan Mugoša (Visel Kobe, Japan), Milutin Osmajić (Vizela, Portugal), Uroš Đurđević (Sporting Hihon, Španija), Nikola Krstović (Dunajska Streda, Slovačka).\n\n- Nakon junskih utakmica, dobrih igara i ostvarenih rezultata sa velikim samopuzdanjem i optimizmom dočekujemo posljednja dva meča u UEFA Ligi nacija. Nadam se da ćemo ponoviti igre prikazane u mečevima odigranim tokom juna, pogotovo iz duela sa Rumunijom, i ukoliko uspijemo u toj namjeri siguran sam da pozitivan rezultat naće izostati. Cilj koji smo zacrtali pred početak ovog izdanja UEFA Lige nacija je umnogome ostvaren i uoči predstojećih mečeva nemamo rezultatski imperativ. Svakako da igramo za bodove, za pobjede i što bolji plasman koji će pozvana grupa igrača, siguran sam, biti spremna da ostvari - rekao je selektor Radulović.\n\nSelektor našeg nacionalnog tima ističe da su kvaliteti narednog rivala dobro poznati našem timu.\n\n- Znamo kvalitete protivnika, igrali smo sa njima po jedan meč u ovom ciklusu i dobro smo analizirali njihove igre tokom dosadašnjeg dijela takmičenja. Vjerujem da nema velikog prostora za iznenađenja u taktičkom smislu, ni sa jedne ni sa druge strane, jer se svi rivali u grupi jako dobro poznaju. Prevagu u predstojećim mečevima donijeće motivacija igrača koji se nađu na terenu. Siguran sam da u našim redovima neće nedostajati motivacije da se takmičarski ciklus u UEFA Ligi nacija završi na što ljepši način - zaključio je selektor Radulović.\n\nSpisak igrača koji će konkurisati za mjesto u timu biće kompletiran nakon utakmica Meridianbet 1. CFL koje se igraju tokom predstojećeg vikenda. Prvi trening reprezentacije u sklopu priprema za finiš takmičenja u gupi B UEFA Lige nacija zakazan je za ponedjeljak, 19. septembar u 18:00 časova.\n\nUtakmica Bosna i Hercegovina – Crna Gora igra se u petak, 23. septembra na stadionu „Bilino polje“ u Zenici sa početkom u 20:45 časova. Tri dana kasnije, 26. septembra, naša najbolja selekcija na Gradskom stadionu u Podgorici ugostiće Finsku u duelu koji počinje 20:45 časova.",
    "Od mobilizacije do azijske integracije": "Paralelno sa krizom u Ukrajini, koja sve više poprima dramatičan oblik, nedavno održani samit Šangajske organizacije za saradnju u Uzbekistanu ne može da ne zabrine Vašington\n\nOd početka septembra, rusko-ukrajinski sukob našao se na novoj prekretnici, koju je označio ograničen ali važan preokret na frontu. Vojni uspesi ukrajinske armije na istoku zemlje i oslobađanje 6.000 kvadratnih kilometara teritorije, predstavljaju suštinski nov razvoj u ratu koji traje već više od 200 dana.\n\nIako ovi uspesi podižu samopouzdanje ukrajinskih snaga i daju potvrdu SAD i EU da njihova podrška Kijevu nije uzaludna i bez rezultata, oni istovremeno podižu letvicu sukoba koja za rusku stranu automatski znači traženje snažnijeg odgovora kojim će moći da poništi ukrajinske dobitke. U pitanju je opasnost od opšteg rata, što će zavisiti od ruskih odgovora na ukrajinske vojne uspehe. Ukoliko bi se ukrajinsko napredovanje nastavilo, verovatno je da bi Rusija prešla na snažnije oblike ratovanja.\n\nTri važna grada\n\nNaime, ukrajinske snage su brzom akcijom početkom septembra zauzele važne gradove, Balakleju, Izjum i Kupjansk. Da bi bilo jasno o čemu je reč, evo nekoliko činjenica.\n\nIzjum se smatra najvažnijim gradom koji je Ukrajina uspela ponovo da osvoji. Ovaj grad, u kojem je pre ruske invazije živelo oko 50.000 ljudi, nalazi se na jugoistoku Harkovske oblasti, na strateški važnom magistralnom putu M-03 (E-40). On, pored ostalog, povezuje Harkov s gradom Slavjanskom u susednoj Donjeckoj oblasti. Pedesetak kilometara, koliko je od Izjuma do Slavjanska, predstavlja svojevrsnu „kapiju Donbasa“.\n\nOvaj put je od početka sukoba u Ukrajini 2014. postao jedna od centralnih saobraćajnih arterija Ukrajine, jer njime se iz Harkova snabdevaju trupe u delu Donbasa pod kontrolom Ukrajine. Rusija već mesecima pokušava da ovlada Slavjanskom, koji je pravi transportni čvor istoka, čime bi nesumnjivo, ako bi uspela, stvorila najvažniji uslov da ovlada čitavim Donbasom, što joj ne polazi za rukom. Ponovno ukrajinsko zauzimanje Izjuma taj zadatak čini još težim, ako ne i nemogućim.\n\nU Izjumu postoje i važne fabrike oružja koje pripadaju kompaniji za ukrajinsku vojnu tehnologiju „Ukroboronprom“. Među njima je i jedini proizvođač optičkih stakala koja koristi većina uređaja za noćno osmatranje, uključujući i borbene tenkove i oklopne transportere. Pored toga, u fabrici naoružanja u Izjumu izrađuju se i delovi laserskog sistema upravljanja ukrajinskim protivoklopnim projektilima tipa „Stuhna“ i „Korsar“. Oba sistema se koriste u ratu.\n\nNe manje vredan je i grad Kupjansk, drugi najvažniji železnički čvor u Harkovskoj oblasti. On se nalazi na severu i udaljen je samo 40 kilometara od granice sa Rusijom. Ruske snage koristile su Kupjansk za transport zaliha na front kod Izjuma. Na ruskoj strani je poslednjih godina izgrađena nova vojna baza u blizini grada Valujki, blizu ukrajinske granice.\n\nNiz loših vesti sa fronta za Moskvu nastavio se nakon što je ukrajinska vojska prvi put uspela da povrati teritoriju u Luganskoj oblasti i selo Bilohorivku koje je na korak od jednog od ključnih gradova oblasti – Lisičanska.\n\nOdmah nakon gubitka gradova u Harkovskoj oblasti, ruska vojska uzvratila je snažnim udarima po postrojenjima elektroprivrede i vodosnabdevanja, što je korak napred u eskalaciji sukoba sa mnogo značajnijim posledicama po civilno stanovništvo.\n\nPoziv na Treći svetski rat\n\nUkrajina zato čini sve da vojne dobitke što pre materijalizuje i na diplomatskom planu, pa je odmah posle zauzimanje tri veća grada predstavila plan budućih međunarodnih garancija za svoju bezbednost koje se potpuno oslanjaju na NATO. Za rusku stranu oni izgledaju toliko dramatično da je saopšteno da taj dokument u stvari znači poziv na Treći svetski rat.\n\nTako se obnovila dramatična retorika nuklearne konfrontacije i svetskog sukoba iz prva dva meseca rata, da bi zatim nestala iz vokabulara zemalja koje su na bilo koji način upletene u rusko-ukrajinski sukob. U tom kontekstu, ponovo je počelo da se govori o nuklearnim opcijama, pa je američki predsednik Bajden, na pitanje o tome u jednom intervjuu, samo poručio ruskom predsedniku: „Nemoj. Nemoj. Nemoj.“\n\nSedam meseci od početka „specijalne operacije“, Rusija se našla u komplikovanoj situaciji. Brze pobede nije bilo, a sada se svakim danom ruska vojska i privreda sve više uvlače u močvaru dugog rata na iscrpljivanje.\n\nIspitivanja javnog mnenja u Rusiji i dalje beleže visok postotak moralne podrške ratnoj operaciji, ali uporedo s njim i nizak procenat onih koji podržavaju vojnu mobilizaciju velikih razmera i koji su lično spremni da „idu u rat“.\n\nBivši ruski predsednik Dmitrij Medvedev najavljivao je hitno organizovanje referenduma o priključenju Luganske i Donjecke oblasti, što su i drugi eksperti videli kao mogući scenario za izlazak Rusije iz „ukrajinske zamke“, da bi u utorak 20. septembra stigla vest da će referendum u ove dve oblasti, ali i u Hersonskoj i Zaporoškoj, biti održani od 23. do 27. septembra.\n\nTim povodom se Vladimir Putin u sredu ujutru 21. septembra obratio naciji, najavio podršku Kremlja za održavanje referenduma za pripajanje Rusiji u 4 regiona, Donjecka, Luganska, Zaporožja i Hersona i saopštio da je potpisao ukaz o delimičnoj mobilizaciji.\n\n„Radi se o zaštiti suvereniteta i teritorijalnog integriteta Rusije i podršci sunarodnicima da sami odrede svoju budućnost“, rekao je ruski predsednik. „Zapadne države podstiču Kijev da prenese borbena dejstva na teritoriju Rusije. Zapad je počeo sa ucenama na nuklearnom polju i pretnjom upotrebe oružja za masovno uništenje protiv Rusije. Ruža vetrova se može okrenuti na njihovu štetu. Rusija će, kao i do sada, zaustaviti sve koji teže da vladaju svetom, koji prete da izazovu raspad i porobljavanje države. Zapad je prešao svaku granicu, neodgovorni političari govore o isporukama ofanzivnog naoružanja Ukrajini, izvode se napadi na Rusiju.“\n\n„Imamo oružje modernije od onog koje ima NATO i nećemo oklevati da ga upotrebimo ako naša teritorija bude ugrožena. Ne blefiram““, saopštio je Putin.\n\nMinistar odbrane Sergej Šojgu se takođe obratio javnosti rekavši: „Mi ne ratujemo samo sa Ukrajinom, već sa celim kolektivnim Zapadom. Kada govorimo o tome, ne mislimo samo na naoružanje koje se isporučuje u ogromnim količinama, već, naravno, i na sisteme. To su sistemi komunikacije, sistemi za obradu informacija… Oko 200 civilnih satelita, svi sateliti NATO-a, rade u interesu Ukrajine“, rekao je Šojgu dodavši da će tokom delimične mobilizacije biti pozvano 300.000 rezervista.\n\nDo ovog obraćanja došlo je nakon prvih uspeha Ukrajine početkom septembra. Istovremeno, turski predsednik Erdogan najavio je da je Putin spreman za sklapanje mira i okončanje vojnih operacija.\n\nČini se da Rusija na ovaj način želi da okonča sukob u Ukrajini, jer se pretpostavlja da EU i SAD neće podržavati ukrajinske vojne akcije protiv teritorija koje su se na ovaj način priključile Ruskoj Federaciji, pošto bi time ušli u direktan konflikt sa Rusijom.\n\nBezbednosne garancije za Ukrajinu\n\nBoris Šmeljev, šef Centra za političke studije Ekonomskog instituta Ruske akademije nauka, smatra da bi usvajanje dokumenta o bezbednosnim garancijama koji je predložila Ukrajina sa oslanjanjem na NATO moglo dovesti do otvorene konfrontacije Rusije i Zapada: „Zapad mobiliše svetsko javno mnjenje i političke lidere da Ukrajini pruže svaku vrstu pomoći, uključujući i ovaj razvoj sistema za obezbeđivanje bezbednosti Ukrajine u budućnosti. Uglavnom, oni pritom polaze od toga da u ovoj velikoj konfrontaciji Rusije i Ukrajine, iza koje stoji ceo kolektivni Zapad, Rusija neće pobediti.“\n\nPredloženi sistem bezbednosnih garancija pretpostavlja Ukrajinu u granicama koje je imala do februara 2014. Ali to je moguće samo ako Rusija bude poražena i kapitulira, jer inače nikada na to neće pristati. Ako Zapad prizna dokument o garancijama za Ukrajinu u ovim granicama, to će pak značiti da će se sukob nastaviti veoma dugo, a možda i prerasti u rat između Rusije i Zapada.\n\n„U stvari, predloženi sistem garancija za Ukrajinu je provokacija, on neće pružiti nikakvu sigurnost Ukrajini, svetu, Evropi“, navodi Šmeljev. „To znači samo jedno – beskrajni sukob u Evropi, koji može prerasti u globalni rat. Zapad stalno izjavljuje da ne želi rat sa Rusijom, ali logika sukoba može do njega dovesti. Stoga su potrebne potpuno drugačije formulacije i drugačiji pristup da bi se obezbedila bezbednost i Rusije i Ukrajine.“\n\nDo danas takva formula ne postoji. Moskva polazi od činjenice da ukrajinski režim mora da kapitulira i potpiše sve postavljene uslove, što u Ukrajini i na Zapadu nikada neće naići na razumevanje, tako da je situacija u ćorsokaku. Za sada se ne vide nikakvi realni preduslovi za rešavanje ukrajinske krize. Umesto toga, dolazi do zaoštravanja neprijateljstava, a logika sukoba sve više uvlači Rusiju s jedne i Ukrajinu i Zapad s druge strane, u sve oštriju konfrontaciju.\n\n„Pod ovim uslovima, svi mehanizmi bezbednosti koji se u ovom trenutku nude su fikcija. Pravi bezbednosni mehanizam može da se stvori samo na osnovu rezultata sa ratišta. Čudno je da se sada o svemu ne odlučuje u tišini kancelarija, već na bojnom polju. Tu se postavljaju temelji i preduslovi za evropsku bezbednost i bezbednost Rusije. Svi bi trebalo da za to budu mnogo više zainteresovani nego što se sada vidi“, kaže Šmeljev.\n\nRuska imovina Ukrajini\n\nEvropski političari i dalje slobodno traže način na koji će da muče Rusiju, pa čak i s kontradiktornim idejama. „Sankcije bi trebalo da utiču na svakodnevni život običnih Rusa, trebalo bi da ga pogoršaju“, zatražila je predsednica finske vlade Sana Marin, protiveći se prisustvu ruskih građana u Evropi. Ona je istovremeno naglasila da je Finska odlučna da pooštri sankcije, ali „uz održavanje ravnoteže na energetskom tržištu“. Drugim rečima, Sana Marin u isto vreme želi da uvozi ruski gas i pogorša život Rusa.\n\nNa zasedanju Generalne skupštine UN koje je upravo počelo, Kijev nastavlja snažno da deluje kako bi dobio na raspolaganje zamrznutu imovinu Rusije. Kako saznaje britanski Gardijan, predstavnici ukrajinskih vlasti održali su niz sastanaka sa političarima iz EU i Sjedinjenih Država kako bi ih ubedili da prihvate rezoluciju UN o stvaranju međunarodnog mehanizma koji bi omogućio zaplenu ruske imovine i sredstva u korist Kijeva. Ukrajinci žele da se dokument usvoji već na aktuelnoj 77. sednici Generalne skupštine UN, čija je generalna debata počela 20. septembra.\n\nKako britanski list navodi, o ovom pitanju su u Londonu razgovarali visoki predstavnici Ministarstva pravde Ukrajine sa rukovodstvom britanskog Forin ofisa, a slične razgovore ukrajinska strana je vodila i sa kolegama u Nemačkoj, Francuskoj i Evropskoj uniji, kao i sa pomoćnicom američkog ministra finansija Elizabet Rozenberg.\n\nIstina, predlog Kijeva nije za sada naišao na veliki entuzijazam u britanskoj vladi. U Londonu navodno strahuju da bi Moskva u slučaju prisvajanja do sada zamrznute imovine ruske centralne banke mogla da odgovori na simetričan način. Osim toga, sadašnje britansko i evropsko zakonodavstvo dozvoljava zamrzavanje imovine ruske centralne banke i nekih preduzetnika, ali ne predviđa njihovu konfiskaciju, a kamoli transfer u Ukrajinski fond za oporavak.\n\nSusret Sija i Putina\n\nRuski i kineski predsednik i zbog toga su u Samarkandu, gde je 15. i 16. septembra održan samit Šangajske organizacije za saradnju, zajednički zaključili da nastavljaju borbu protiv „unipolarnog“ u korist „multipolarnog“ sveta.\n\nU Samarkandu je održan prvi sastanak Putina i Sija otkako je Rusija pokrenula „specijalnu vojnu operaciju“ u Ukrajini. Istina, za samog ruskog predsednika, sa stanovišta međunarodne reputacije Rusije bilo bi bolje da do ruskih teritorijalnih gubitaka u Ukrajini nije došlo uoči ovako važnog samita, ali to nije imalo vidljivijeg uticaja na njegov tok.\n\nPutin je u Samarkandu rekao da su pokušaji stvaranja „jednopolarnog sveta“ neprihvatljivi za većinu zemalja. „Pokušaji stvaranja jednopolarnog sveta poprimili su apsolutno ružne obrise. Oni su apsolutno neprihvatljivi za ogromnu većinu država u svetu“, rekao je Putin. On je k tome dodao i da Rusija osuđuje „provokacije SAD i njihovih satelita“ u Tajvanskom moreuzu i da čvrsto podržava princip „jedne Kine“. Pri tome je zatražio jačanje Šangajske organizacije „kao platforme za konstruktivnu saradnju“.\n\nRusko-kineska bilateralna razmena roba je na rekordnom nivou jer Kina kupuje mnogo ruskog gasa i nafte kako bi se nosila s energetskom krizom. U međuvremenu je Rusija postala glavno tržište za kinesku valutu, a kineske kompanije žure da ispune prazninu nastalu odlaskom zapadnih firmi iz Rusije.\n\nUkupna robna razmena između Kine i Rusije u prvih osam meseci ove godine porasla je za 31 odsto i iznosi 117,2 milijarde dolara. To je već sada 80 odsto od ukupne prošlogodišnje razmene koja je iznosila rekordnih 147 milijardi dolara.\n\nKineska potrošnja na robu iz Rusije u avgustu je bila čak 60 odsto veća u poređenju s prethodnom godinom i iznosila je 11,2 milijarde dolara, kako pokazuje kineska statistika, čime je nadmašen porast od 49 odsto iz jula. Kineski izvoz u Rusiju, pak, u avgustu je porastao 26 posto, te sada iznosi 8 milijardi, čime su takođe nadmašeni rezultati iz jula.\n\nRusija je u maju istisnula Saudijsku Arabiju s mesta glavnog dobavljača nafte za Kinu. Moskva je zadržala poziciju na vrhu tri uzastopna meseca, sve do kraja jula, pokazuju poslednji kineski podaci. I kineski uvoz uglja iz Rusije dostigao je najviši nivo u poslednjih pet godina, i iznosio je u julu 7,42 miliona metričkih tona.\n\nKineske kompanije ispunjavaju prazninu nastalu odlaskom zapadnih kompanija iz Rusije. Između aprila i juna čak dve trećine ukupne prodaje novih pametnih telefona u Rusiji otpadalo je na kineske proizvode. Samsung, nekad vodeći na ruskom tržištu, u julu je držao tek 8,5 odsto tržišta, dok je Epl držao svega 7 posto. Ove dve kompanije su pre 24. februara držale skoro polovinu ruskog tržišta, ali s početkom rata u Ukrajini zaustavili su prodaju novih proizvoda u Rusiji.\n\nI kineski automobili preplavili su Rusiju. U avgustu su automobili kineskih proizvođača činili gotovo 26 posto ruskog tržišta, što je najviše u istoriji. Poređenja radi, u prvom kvartalu ove godine to je iznosilo samo 9,5 posto.\n\nŠangajska platforma\n\nSve to jača osnovu same Šangajske organizacije za saradnju. Nju su još 2001. osnovali Kina i Rusija, zajedno s grupom bivših provincija sovjetskog carstva – nekadašnjim sovjetskim republikama Kazahstanom, Tadžikistanom, Kirgistanom i Uzbekistanom. Ovoj organizaciji su 2017. pristupili Indija i Pakistan, a u nju je upravo primljen i Iran. Status posmatrača imaju Avganistan, Belorusija i Mongolija, dok su partnerske zemlje Turska, Azerbejdžan, Jermenija, Kambodža, Nepal i Šri Lanka.\n\nU Samarkandu je razmatran spisak onih koji žele da se pridruže Šangajskoj organizaciji s različitim statusima, među kojima su i Egipat, Katar, Bahrein, Saudijska Arabija, Ujedinjeni Arapski Emirati, Sirija, Maldivi, Mjanmar…\n\nOno što je indikativno jeste da se u organizaciji na spisku budućih partnera nalaze zemlje kao što su bliskoistočne monarhije i Sirija (koja, inače, još uvek nije vraćena u Arapsku ligu), odnosno zemlje koje su u bliskoj prošlosti bili direktni vojni protivnici kao Iran i Saudijska Arabija, Jermenija i Azerbejdžan.\n\nZemlje koje okuplja Šangajska organizacija čine 60 odsto svetske privrede i 80 odsto stanovništva, kao i 62 odsto raspoloživih sirovina. Odnosno, „istočna ekonomska grupa“ ima potencijal za samodovoljnost.\n\nOvakav razvoj šangajskog formata nije mogao da Ameriku učini zadovoljnom. Povodom sastanka ruskog i kineskog predsednika u Samarkandu, portparolka Bele kuće Karin Žan Pjer izjavila je da su američke vlasti zabrinute zbog produbljivanja veza između Moskve i Pekinga, a američki predsednik Bajden je reagovao sledećim rečima: „Pozvao sam predsednika Sija i rekao mu: ‘Ako mislite da će Amerikanci i drugi nastaviti da ulažu u Kinu, s obzirom na vaše kršenje sankcija uvedenih Rusiji, mislim da pravite ogromnu grešku, ali odluka je vaša.'“\n\nKineski predsednik Si Điping je, pak, ocenio da je svet ušao u novi, burni period i da partneri kao što su ruski predsednik Vladimir Putin i azijski lideri treba da spreče strane sile da podstiču takozvane „obojene revolucije“. „Treba da podržavamo međusobne napore u zaštiti sigurnosnih i bezbednosnih interesa, da sprečavamo strane sile u organizovanju obojenih revolucija i da se zajednički suprotstavljamo mešanju u unutrašnje poslove drugih zemalja, pod bilo kojim izgovorom“, rekao je kinski lider.\n\nAzijska unija i Liga naroda 2.0\n\nJasno je da u ovom trenutku ne može da se govori da će se partnerstvo u okviru Šangajske organizacije za saradnju brzo uobličiti u neku vrstu zajedničkog ekonomskog prostora koji bi se prostirao od Pekinga do Kaira. I sami učesnici sebi ne postavljaju ovaj još uvek daleki cilj, ali ne može da se ne primeti potencijal koji zemlje okupljene u Šangajskoj organizaciji imaju. Danas ona nije blokovska protivteža Zapadu, kako ocenjuju analitičari u brojnim zainteresovanim zemljama, već alternativa modelu koji nudi Zapad. Važnost azijske interakcije je teže preceniti što se strukture i platforme za dijalog unutar Ujedinjenih nacija sve više degradiraju.\n\nJer i golim okom je jasno da bez ozbiljnih reformi Savet bezbednosti i Generalna skupština UN, pa ni sami komiteti i organizacije pod kontrolom Sekretarijata, ne mogu više u potpunosti da obavljaju svoje funkcije. Svetska zdravstvena organizacija pokazala se neefikasnom u procesu borbe protiv pandemije, a ni druge agencije, poput Međunarodne atomske agencije koja vodi pregovore o Iranu, ne dokazuju svoju delotvornost.\n\nO reformama UN se govori poslednjih deset godina, ali se o tome ne može postići ni načelni konsenzus, jer su sami osnivači potpuno antagonizovani i bez mogućnosti i stvarnih želja da takvu situaciju promene. Oni koji prate ove procese upozoravaju da ishod za UN može lako da bude – Liga naroda 2.0.\n\nImajući u vidu takav „tužni, ali logični ishod“, ruski stratezi smatraju da je potrebno izvesno objedinjenje država koje dele adekvatne, čak i tradicionalne stavove o pojmovima kao što su „mir“, „rat“, „trgovina“, „ugovor“. Shodno tome, što se više država u bliskoj budućnosti ujedini u okviru jedne platforme, veća je šansa da se, ako bude potrebno, za prilično kratko vreme formira alternativa sistemu međunarodnih odnosa koji počiva na UN, ukoliko on bude temeljno ugrožen i nesposoban da deluje. Generalna skupština UN koja upravo traje može stoga da ima veliku ulogu u daljem razvoju čitavog sistema Ujedinjenih nacija.\n\nBez sumnje, Rusija i Kina danas se slažu u pristupima nizu važnih pitanja međunarodne bezbednosti i razvoja. Ali, u svemu je potrebno imati meru i razumnu dozu opreznosti, jer su SAD, EU i Zapad i dalje nesumnjivo dominantni blok današnjeg sveta. Naivno je verovanje da je Kina svemogući čarobnjak i rešenje za situaciju u kojoj se našla Rusija.\n\nRuski stručnjaci to ilustruju tvrdnjom da, ako bi se nacionalni suverenitet smatrao religijom, onda bi Kremlj s pravom mogao tražiti status svetske katedrale ove religije. Otud je teško zamisliti situaciju u kojoj bi Vladimir Putin – ili čak neki njegov verovatni naslednik – voljno žrtvovao ruski suverenitet i nezavisnost, čak i u ime razvoja saradnje s Kinom.\n\nPrava, a ne izmišljena Kina, velika je i veoma složena zemlja, sa svojim brojnim i divergentnim nacionalnim interesima, težnjama i prioritetima. Neki od njih se poklapaju sa nacionalnim interesima, težnjama i prioritetima Ruske Federacije, neki se samo delimično preklapaju, a neki se potpuno razilaze.\n\nStoga je teško da se pristup Pekinga međunarodnim odnosima odredi kao „proruski“ ili „antiruski“; on je uvek bio i biće „prokineski“.\n\nIzvor RTS OKO\n\nNaslovna fotografija: Aris Messinis /AFP via Getty Images\n\nBONUS VIDEO:",
    "Šta hoće pederi?": "Piše: Aleksej Kišjuhas\n\nŠta hoće ti gejevi, lezbejke, transrodne osobe i ostali pederi? I to baš sad, kad nam (ponovo) otimaju Kosovo, a registarskim tablicama? Kad su opet kriza, embargo i inflacija? Kad već nema mleka, a neće biti ni struje i grejanja na zimu? Kad gori Hilandar, takoreći? I malo li je ljudskih prava na ovu skupoću?\n\nAko upitamo putinoljupce sa litija, gejevi pederski žele da nam ugroze nejač propagandom zguza, odnosno da unište porodicu, državu, svetinje i živalj.\n\nA ukoliko saslušamo LGBT aktiviste, oni samo žele prava koja već imaju svi ostali strejt građani.\n\nDa nasleđuju imovinu, posećuju partnere po bolnicama, i žive živote bez straha od nasilja. Dok prvi preteruju, drugi smanjuju doživljaj (da ne sablažnjuju).\n\nKo je u pravu?\n\nKrenimo redom.\n\n„UVOZ SA ZAPADA“: Ne tako davno, homoseksualnost je bila krivično delo u gotovo svakoj državi na planeti Zemlji.\n\nI dan-danas je kriminalizovana u oko 70 država članica UN, dok su istopolni brakovi legalni u tek 32 države sveta.\n\nHomoseksualnost se kažnjava smrću u najmanje šest zemalja (Brunej, Iran, Jemen, Mauritanija, Nigerija, Saudijska Arabija). U Evropi, homoseksualnost je prvi put legalizovana u Francuskoj nakon Revolucije (1791). U Srbiji, tek 1994.\n\nI Kazniteljni zakon Kneževine Srbije iz 1860. kažnjavao je „protivprirodne“ seksualne odnose među muškarcima (lezbejke nije ni prepoznavao), sa šest meseci do četiri godine zatvora.\n\nIzvesni trend ka progresu koji je započeo 1970-ih, preokrenut je u Rusiji i nekim afričkim državama, koje pooštravaju zakone protiv gej osoba kao „uvoza sa Zapada“ (zvuči poznato?).\n\nJoš je Biblija, u već trećoj knjizi Mojsijevoj propisivala smrtnu kaznu za onoga „ko bi muškarca obležao kao ženu“ jer „učinivše gadnu stvar obojica“ (Levitski zakonik 20:13). A države su izdašno koristile silu da bi hapsile, mučile, kamenovale, hemijski kastrirale i ubijale gej osobe.\n\nUz Jevreje i Rome, i homoseksualci kao čitava populacija bili su viđeni za istrebljenje u Holokaustu.\n\nOne gej osobe koje su izbegle hapšenje ili smrt na osnovu odurnih zakona protiv sodomije, protivprirodnih radnji, kršenja javnog morala ili Putinovog zakona „protiv negiranja tradicionalnih porodičnih vrednosti“, izloženi su sveprisutnoj homofobiji, diskriminaciji i nasilju od svojih sugrađana.\n\nLjudi i njihove države naprosto vole da tretiraju čitave kategorije drugih i drugačijih ljudi kao nakaradnu smetnju koju valja ugušiti. I da svoju nelagodu zbog tuđe seksualnosti pretvaraju u moralistički prezir i pravednički gnev.\n\nDakle, biće da gej osobe imaju zašto da se bune, šetaju i protestuju, kao i da se bore za život vredan življenja, bez diskriminacije, progona i smrti.\n\nPopularna mantra o tome da su homoseksualci oduvek mirno živeli među nama, i nikom ništa, a tek sada ili odjednom nekakvi NVO aktivisti žele da paradiraju i bezveze provociraju – nema veze sa istinom.\n\nNi sa istorijskim činjenicama i zdravim razumom. Zato što smo pedere do juče zaista ubijali, tukli i progonili, od Oskara Vajlda (dve godine teške robije) do Alana Tjuringa (hemijska kastracija).\n\nI u mrskoj Americi, homoseksualnost je bila zabranjena u svim saveznim državama (osim Ilinoisa) sve do 1969.\n\nAmerička policija je često prekraćivala svoja dežurstva i prateću dosadu tako što je noću upadala u lokale gde se okupljaju gejevi, te hapsila i pendrečila goste ili mušterije. Otprilike poput paravojski Vladimira Putina ili srpskih navijača danas.\n\nBOJ NA STOUNVILU: A onda se na Vidovdan dogodio – Stounvol.\n\nNaime, posetioci gej bara ili kafane Stounvol, na adresi Kristofer strit 53 u kultnom Grinič Vilidžu u Njujorku, su pili, đuskali, flertovali, veselili se i ostalo, kad im je policija opet upala na vrata.\n\nBila je to subota veče, 28. juna 1969. Panduri su očekivali uobičajeno – da u maricu strpaju par muškaraca u ženskoj odeći, i popišu lične karte ostalima, a koji će u miru, tišini i sramoti da pobegnu u noć.\n\nMeđutim, izbio je – Boj na Stounvolu.\n\nIzbačeni pederi su ostali ispred svoje omiljene gej kafane. Uz povike i psovke, počeli su da gađaju policiju kamenjem, ciglama, te aparatima za naplatu parkiranja.\n\nMasa je postajala sve brojnija, a policija primorana na povlačenje i pojačanje. Usledila je pucnjava, polomljeni su mnogi izlozi, i zapaljeni brojni automobili i kontejneri.\n\nNeredi su trajali naredna tri dana, i više ništa nije bilo isto kao pre. Uzgred, ovaj sociolog i kolumnista je, sa neskrivenim zadovoljstvom i ponosom, u Njujorku (dva puta) posetio Stounvol kao mesto od izuzetnog društvenog i istorijskog značaja.\n\nDakle, na Vidovdan 1969, gejevi su uzvratili udarac.\n\nČitavoj istoriji ili tradiciji mržnje, progona i diskriminacije. Bila je to policijska racija za koju je čuo ceo svet. Ili, rečima čuvenog pesnika Alana Ginzberga, „Dan kad je pederima nestao strah sa lica“ („The day the fags lost their scared look“).\n\nPar dana kasnije, u Njujorku je osnovan Front za oslobođenje gejeva (Gay Liberation Front), a slične grupe su počele da niču i da promovišu sledeći svetonazor.\n\nVreme je da homoseksualci prestanu da mrze sami sebe. Pretvaranje, ćutanje, o(p)stanak u tami ili među četiri zida, i sakrivanje sopstvenih seksualnih sklonosti moraju prestati.\n\nOvako se održava ceo sistem nasilja, porodičnog odricanja, otpuštanja sa posla, i jedna zatajna mreža gej barova, mračnih parkova, javnih toaleta, i policijskih racija i pretresa.\n\nDosta je bilo i bogu i narodu. Uostalom, homoseksualnost je starija i od hrišćanstva, ili ponašanje sa dužom tradicijom. A bog je valjda stvorio i gej osobe?\n\nPa valja „izaći iz ormara“ i prošetati ulicama sa ponosom umesto stida. Jer homoseksualnost nije nikakva bolest, blud, perverzija, neprirodna, protivprirodna, manje vredna ili sramotna varijanta seksualnosti.\n\nTreba biti ponosan na svoju (homo)seksualnost. U tome je ceo smisao Parade ponosa, beogradskog Evroprajda, ili gej paradiranja uopšte.\n\nPrema Gej manifestu Karla Vitmana (1970), „Pretvarali smo se da je sve okej, samo zato što nismo znali kako da to promenimo – plašili smo se“.\n\nGejevi su odjednom prestali da se plaše, te su masovno izašli iz ormara poput poplave ili cunamija. Pa se Amerika svojevremeno, kao i Srbija danas, izbezumljeno hvataju u koštac sa čitavim paralelnim univerzumom koji više neće da ćuti, da se stidi ili sakriva.\n\nBraćo pederi i sestre lezbejke, bravo!\n\nLJUDSKI PONOS I DOSTOJANSTVO: I zato, ne radi se samo o (životno važnim) naslednim pravima, bolničkim posetama, ili legalizaciji istopolnih zajednica. Radi se i o – ljudskom ponosu i dostojanstvu. I to je ono što zaista hoće pederi.\n\nPriznanje da postoje, i da javno budu ono što jesu. Da, naprosto, jesu. Borba za gej prava je i borba za više pluralizma. Za više manjinskog mišljenja i ponašanja u društvu, politici, kulturi, pa i toj blesavoj ljudskoj seksualnosti. A upravo protiv tog društvenog pluralizma ustaju naši litijaši i patrijarsi.\n\nPo ulicama i firmama, kafićima i klubovima, filmovima i televizijama, i burmama po prstima, svoju ljubav već propagandno promovišu heteroseksualci.\n\nSa ikonama, tamjanima i popovima (i homoerotskim fiksacijama na Vladimira Putina), svake druge nedelje ideološki paradiraju turbo-pravoslavci.\n\nSa traktorima demonstriraju paori, dok indeksima mlataraju studenti, u večitoj borbi za još jedan ispitni rok.\n\nSamo gej osobe nemaju taj luksuz, pošto im je to zabranio MUP.\n\nUzgred, na Paradama ponosa se zaista radi i o – provokaciji. A zašto da ne?\n\nI feministkinje su provocirale pozivajući na pravo glasa za žene, radnička klasa provocirala generalnim štrajkovima, a crnkinje provocirale sedajući na prednja mesta u autobusu. I tada je manjina nešto nametala većini, učinivši čitava društva pravednijim i srećnijim.\n\nDa li mi kao društvo sebi možemo dozvoliti da budemo – provocirani? Ili smo to postali previše slabi, molećivi, unjkavi i stidljivi?\n\nPa smo od kosmopolitske poruke Beograd je svet na protestima 1996/97, najednom stigli do ruske zastave na litijama 2022?\n\nDo uskogrudih i zatucanih poruka da više ne želimo „tuđe vrednosti“ i „načine života“ u našem društvu i sve zapuštenijem dvorištu?\n\nIako su to vrednosti prosvetiteljstva, odnosno slobode, jednakosti i bratstva?\n\nEvroprajd je ovako postao simbol našeg raskoraka sa savremenom Evropom.\n\nI zato je ova šetnja važna i kao ponosni ostatak, recidiv ili prežitak doba kada je Beograd vaistinu bio svet.\n\nRepublika Srbija je svojevremeno bila i ponosna i prkosna zemlja. Borila se za slobodu, i protiv nepravde i ugnjetavanja.\n\nA koga ili čega se sada toliko plašimo?\n\nGej propagande?\n\nIli možda Kremlja?\n\nZašto drhtimo zbog par rečenica o homoseksualnosti u udžbeniku iz biologije za osmake?\n\nDuginih boja na šerpama Metalca?\n\nHiperventiliramo zbog muškaraca koji se drže za ruke?\n\nPa se molimo bogu da nas izbavi od pederskog zla?\n\nI sakrivamo se iza ikona i mantija, u magli tamjana, sa ženama koje pokrivaju glavu?\n\nDođavola, kad je to postalo kul?\n\nUkoliko jedna šetnja može da razori porodicu, tradiciju i identitet, nisu li ta porodica, tradicija i identitet već nekako kilavi?\n\nGlavno pitanje zato nije šta hoće pederi, već šta hoćemo – mi? Beogradski Evroprajd je naš vidovdanski Stounvol, i naše ogledalo kao društva.\n\nDanas",
    "2 Американца и 5 Британаца које Русија држи у Украјини ослобођени су у размени заробљеника": "",
    "Zastoj u pregovorima o iranskom programu podigao cijene nafte": "Njujork, London, (MINA-BUSINESS) – Cijene nafte porasle su u petak na međunarodnim tržištima prema 94 USD, podstaknute znacima zastoja u pregovorima o iranskom nuklearnom programu, koji bi trebalo da uključe i ukidanje sankcija na iransku naftu.\n\nNa londonskom tržištu cijena barela porasla je 1,42 USD u odnosu na prethodno zatvaranje, na 93,78 USD. Na američkom tržištu barelom se trgovalo po 1,43 USD višoj cijeni od 88,04 USD, prenosi SEEbiz.\n\nTržišta su zabrinule strože mjere suzbijanja koronavirusa u Kini, koje su dodatno raspirile zabrinutost za potražnju u okruženju visoke inflacije i podignutih kamatnih stopa.\n\nGrad Čengdu u četvrtak je naredio zatvaranje koje je pogodilo proizvođače poput Volva. Odvojeni podaci pokazali su da je aktivnost u kineskoj industriji u avgustu pala prvi put u tri mjeseca zbog slabljenja tržišta, nestašica struje i epidemije koronavirusa.\n\nFokus tržišta ponovo se preusmjerio na snabdijevanje nakon znaka zastoja u pregovorima o oživljavanju sporazuma o iranskom nuklearnom programu. Dogovor bi mogao uključiti i ukidanje sankcija na iransku naftu.\n\n“Cijene nafte porasle su nakon što su su se ove sedmice spustile na najniže nivoe ovog ljeta. Njihov rast poklopio se s znacima zastoja u nuklearnim pregovorima Irana i Sjedinjenih Američkih DRžava (SAD), u zastoju”, rekao je Craig Erlam iz OANDA-e.\n\nOn je dodao da je sporazum u posljednje vrijeme predstavljao veliki rizik koji bi mogao spustiti cijene nafte. Saudijska Arabija pokušala je da ga neutrališe upozorenjima da bi OPEC mogao smanjiti proizvodnju.\n\nTržište prati i razgovore najrazvijenijih ekonomija svijeta G7 o ograničenju cijena ruske nafte.\n\nOčekuje se da će ministri finansija G7 u petak iznijeti konkretnije predloge o cjenovnom limitu koji bi trebalo da smanji ruski prihod od izvoza i time Moskvi ograničiti finansiranje invazije na Ukrajinu i istovremeno osigura pristup ruskim barelima kako bi se izbjegao skok tržišnih cijena.\n\nOdvojeno je OPEC objavio da je barel korpe nafte njegovih članica u četvrtak pojeftinio 2,77 USD, na 98,27 USD.\n\nPravo preuzimanja ovog sadrzaja imaju samo korisnici Agencije MINA.\n\nKompletna informacija dostupna je korisnicima na linku MINA SERVIS\n\nLonger version of article is available on a link MINA ENGLISH SERVIS",
    "Dok Rusi poručuju „ukinite sankcije, pa će biti gasa“, preprodavci energenata trljaju ruke": "Ruske isporuke prirodnog gasa Evropi neće biti normalizovane dok ne budu ukinute sankcije Zapada prema Rusiji, poručili su ruski zvaničnici, a moguće je da će i potpuno biti prekinute, i to ne samo kada je reč o plavom energentu, nego i o nafti, uglju, mazutu. Razmenu teških udaraca između Rusije i Zapada, kao i uvek u sličnim situacijama koriste druge države.\n\nIzjave ruskih zvaničnika da je moguć potpuni prekid isporuka energenata je odgovor na nameru Evropske unije da ograniči cenu ruskog gasa, ali i na dogovor grupe G7 da se limitira cena ruske nafte. Ulog u energetskom sukobu Rusije i Zapada je veliki zato što je reč energentima koji su ključni za sve ekonomije, ali i dodatno je povećan zato što dolazi zima.\n\nGazprom je prošlog petka saopštio da do daljnjeg zaustavlja isporuke gasa preko gasovoda Severni tok 1 koji je, inače, radio sa 20 odsto kapaciteta. Kao razlog je navedeno curenje ulja na gasnoj turbini u kompresorskoj stanici Portovaja u blizini Sankt Peterburga.\n\nPeskov: Sankcije su dovele do ove situacije\n\nSaopštenje je stiglo samo nekoliko sati nakon što se grupa G7, koju čine Velika Britanija, SAD, Francuska, Nemačka, Italija, Japan i Kanada, dogovorila da limitira gornju granicu cene ruske nafte.\n\nStav Rusije pojasnio je Dmitrij Peskov, portparol ruskog predsednika Vladimira Putina, koji je okrivio sankcije za probleme održavanja koji su doveli do zatvaranja gasovoda.\n\nUrsula von der Layen: Udeo Rusije u evropskom uvozu gasa smanjio se na devet odsto\n\nNa pitanje da li će se snabdevanje gasom obnoviti ako Zapad ukine sankcije, Peskov je odgovorio potvrdno, dodajući da su sankcije i dovele do trenutne situacije.\n\nU međuvremenu je Ursula von der Layen, predsednica Evropske komisije, pozvala na ograničenje cene ruskog gasa, jer moraju da se smanje prihode Rusije koje Putin koristi za finansiranje rata protiv Ukrajine. Leyen je podsetila da je Rusia obezbeđivala 40 odsto evropskog uvoza gasa, a sada je taj procenat samo devet odsto.\n\nNije morala da čeka dugo na odgovor.\n\nPutin: nećemo isporučivati ništa\n\n„Nećemo isporučivati ništa ako je to u suprotnosti sa našim interesima. Nema gasa, nema nafte, nema uglja, nema mazuta, ništa”, poručio je Putin na ekonomskom forumu Vladivostoku.\n\nOn je istakao da su mere da se ograniče cene ruskog gasa i nafte još jedna glupost, još jedna netržišna odluka koja nema budućnost. Ako Zapad nastavi sa svojim namerama, biće „mrzni, mrzni vučji repe“, rekao je Putin aludirajući na bajku u kojoj je lisica prevarila vuka, pa mu se umrznuo rep u rupi u ledu.\n\nHoće li Evropa završiti kao vuk u bajci?\n\nZatvaranje gasovoda Severni tok 1 podiglo je cene prirodnog gasa za oko 30 odsto, na oko 280 evra po MWh, ali posle nekoliko dana su otišle dole, pa su sada na oko 210 evra. I cene struje su se primirile, pa su sa više od 500 evra po MWh trenutno između 300 i 400 evra. Tržišta, kako kažu analitičari, iščekuju, takođe, i mere koje EU namerava da donese na današnjem sastanku ministara energetike.\n\nInače, zabrana EU na uvoz ruske nafte stupa na snagu 5. decembra, a na derivate nafte od 5. februara. Istina, pojedine zemlje su dobile izuzeće od ove mere, kao što su Bugarska, Hrvatska, Mađarska, Slovačka i Češka. EU je pre toga od 10. avgusta zabranila i uvoz uglja iz Rusije.\n\nKo profitira i kako?\n\nDivljanje cena struje, diktirano visokim cenama prirodnog gasa, je, zasad, najveći problem koji muči Evropu. Naravno, uz obezbeđivanje dovoljnih količina gasa. Zbog toga se u najjačoj ekonomji Evrope čak zatvaraju pogoni, a evropske vlade su bile primorane da izdvoje čak 236 milijardi evra kao pomoć domaćinstvima i privredi.\n\nŠtetu koju trpi Rusija je teško proceniti. Analize govore da je ova zemlja od početka rada u Ukrajini zaradila 158 milijardi evra od izvoza fosilnih goriva. Prihod je, kako se navodi, veći nego što je bio prošle godine, a razlog je rast cena ovih goriva, iako je ukupan izvoz manji. Da podsetimo, samo cena gasa je povećana 8-10 puta, a nafte oko 25 odsto.\n\nSAD duplirale izvoz gasa u Evropu\n\nIpak, šteta po Rusiju mora se sagledati i na srednji i duži rok.\n\nNaravno, spisak onih koji profitiraju je dug. Tako su Sjedinjene Američke Države u prvoj polovini godine izvezle oko 57 milijardi kubnih metara tečnog gasa (eng. LNG) od čega je 39 milijardi ili 68 odsto završilo u Evropu. Prošle godine izvoz je bio 34 milijarde, i činio je 35 odsto ukupnog izvoza od oko 97 milijardi. Naravno, uz više puta veće cene u odnosu na prošlu godinu.\n\nKina preprodaje ruski gas u EU?\n\nNa spisku je i Kina, koja uvozi gas iz Rusije, a onda ga, kako piše Brussels Times, preprodaje Evropi. Kineske kompanije te informacije nisu ni demantovale, ni potvrdile. Naime, zbog slabe domaće potražnje zbog novih zatvaranja gradova izazvanih korona virusom, Kina ima višak gasa. Inače, Kina je najveći uvoznik LNG-a u svetu.\n\nFinancial Times procenjuje da je Kina u EU izvezla oko 4 miliona tona, ili oko 7 odsto evropskog uvoza gasa u prvoj polovini godine.\n\nOva praksa, naravno, nije novina. Kada je Zapad počeo da prestaje da uvozi rusku naftu, u nedeljama posle početka rata u Ukrajini, Rusija je snizila cene zbog čega su profitirali veliki uvoznici, poput Kine i Indije. Ali, priliku su iskoristili i izvoznici nafte.\n\nSaudijska Arabija preprodaje rusku naftu?\n\nNaime, u drugom kvartalu Saudijska Arabija je više nego duplirala uvoz ruskog mazuta kako bi proizvodila struju u svojim termoelektranama, i obezbedila visoku potražnju energije za glađenje, ali i oslobodila svoju sirovu naftu za izvoz.\n\nSaudijska Arabija je uvezla 647.000 tona ruske nafte od aprila do juna ili 320.000 barela više u odnosu na nivo iz 2021. godine, preneo je Reuters, i dodao da su tada cene nafte bile rekordne.\n\nNaravno, spisak dobitnika se tu ne završava, a ne treba zaboraviti ni mnogo gubitnika koji nisu na Zapadu. Nekom rat, nekom brat.",
    "Legendarni Pakjao se vraća u ring": "",
    "Počelo je: Domino efekat": "Svet Počelo je: Domino efekat Kineski predsednik Si Đinping imao je itekako veliki razlog da napusti sigurnost Pekinga i prvi put nakon izbijanja pandemije koronavirusa napusti Kinu. Izvor: index.hr utorak, 20.09.2022. | 12:15 -> 19:02 Tweet Podeli EPA-EFE/ SERGEI BOBYLEV/SPUTNIK/KREMLIN P\n\nNakon dve i po godine, Si je odleteo u Samarkand u Uzbekistanu na sastanak čelnika država članica Šangajske organizacije za saradnju (ŠOS) s ciljem da lično učvrsti dominantnu poziciju Kine unutar organizacije koja za sada obuhvata tek devet članica, ali koja ima ogroman potencijal za rast.\n\nOve godine punopravni član postao je Iran, a države članice su službeno pozvale Bjelorusiju da im se pridruži. Želju za pristupanjem objavile su Armenija i Azerbajdžan, ali za sada su stavljene na čekanje.\n\nZa daleko najveće iznenađenje pobrinuo se turski predsednik Redžep Erdogan koji je zadnji dan sastanka objavio da će se Turska kandidovati za punopravnog člana.\n\nIako se nadao da će mu upravo samit Šangajske organizacije za saradnju poslužiti da pokaže kako Rusija nije izolovana i da još uvek ima pouzdane prijatelje, Vladimir Putin je ipak najveći gubitnik samita.\n\nPritisnut sve težim zapadnim ekonomskim sankcijama te činjenicom da ruskoj vojsci u Ukrajini ne ide ni približno kako se nadao, Putin se našao u krajnje nezavidnoj poziciji da gleda kako Si Đinping preuzima dominantnu poziciju te kako svi ostali državni lideri to prihvataju.\n\nBaku je već zaključio da je došlo vreme da dovrši ono što nije uspeo pre dve godine - potpuno oslobođenje Nagorno Karabaha od Jermenije.\n\nPrije dve godine pobedu azerbajdžanske vojske spriječio je Putin koji je nametnuo prekid paljbe i poslao ruske mirotvorce da nadgledaju primirje.\n\nAzerbajdžanski predsednik Ilham Alijev na to je morao da pristane jer je Putin zapretio intervencijom ruske vojske. Ali, sada ta ista vojska krvari u Ukrajini i nema snage da se mešati u lokalne razmirice. Na vapaje Jerevana da spreči azerbajdžanske napade Moskva je odgovorila tek pozivom dvema stranama da obustave neprijateljstvo.\n\nNovonastali odnos snaga već su iskoristile SAD koje su poslale Nanci Pelosi da podrži Jermeniju.\n\nTo je vrlo loše primljeno u Bakuu, ali Alijev je sudbinu Azerbajdžana skoro isključivo vezao uz Tursku. A kako Erdogan sve više solira i udaljava se od politike NATO saveza, Vašington očigledno nije smatrao da ima obvezu da se konsultuje sa Ankarom. Kako bi sve bilo potpuno jasno, Pelosi je još dodala da „SAD sluša Jermeniju o njenim odbrambenim potrebama te da Vašington želi da pomogne i podrži Jermeniju u sklopu globalne borbe između demokratija i autokratija”. To se odnosilo na Azerbajdžan, ali i na Rusiju.\n\nZa razliku od krize u Nagorno Karabahu gde je priliku iskoristio Vašington, Peking je bio puno odlučniji u diplomatskom delovanju u obustavi sukoba između Kirgizije i Tadžikistana. Nije ni čudno jer se obe države graniče s Kinom. Rusija ima vojne baze u obe države i donedavno je suvereno nadzirala taj prostor.\n\nU Tadžikistanu je početkom ove godine bilo oko sedam hiljada ruskih vojnika, ponajviše smeštenih u 201. bazi u Dušanbeu. Međutim, od početka rata u Ukrajini iz nje je već otišlo više od 2.100 vojnika. S obzirom na tok ukrajinskog rata, samo je pitanje kad će ih otići još.\n\nU Kirgiziji je bilo oko 500 ruskih vojnika, ali nije poznato koliko ih je izmešteno.\n\nJoš jedno područje gde će Kina pokušati popuniti praznine zbog sve veće ruske vojno-političke slabosti je Bliski istok. Mnogo je vlastodržaca tamo svoj opstanak vezala uz Putinom režim. Pre svega Bašar al-Asad koji vlada Sirijom isključivo zbog ruske vojne pomoći. Ako i kad ona nestane, Damask će se najverojatnije okrenuti Teheranu, što će dodatno uznemiriti Izrael.\n\nIstovremeno, iransko punopravno članstvo u Šangajskoj organizaciji za saradnju uznemirilo je mnoge države Persijskog zaliva. Pre svega Saudijsku Arabiju. Procenivši da dolaskom novog američkog predsednika Vašington nije pouzdan partner, Saudijska Arabija je počela tražiti nove saveznike.\n\nUz Peking, novi saveznik je postala Moskva. Pritom je Rijad očekivao da će moći da utiče na odnos između Rusije i Irana, a Moskva je pre svega htela s Rijadom da uspostavi nadzor nad cenama nafte. Pored toga približavanjem Rusiji i Kini, Saudijska Arabija je htela da pokaže da ima i druge opcije uz Sjedinjene Države.\n\nNovo savezništvo Moskve i Teherana silno brine Rijad, koji mora Moskvu zameniti novim saveznikom. Stoga ne čudi da se već duže vreme nagađa kad će kineski predsednik Si Đinping posetiti Saudijsku Arabiju.\n\nOčekuje se da će nakon posete Sii Đinpinga Rijadu Kina krenuti u diplomatsku ofanzivu prema drugim državama Persijskog zaliva, ali i prema Egiptu. Još jednoj državi koja je decenijama svoju sigurnost vezala uz SSSR, da bi se potom okrenula SAD-u, a da bi sada ponovo ojačala veze s Rusijom.\n\nS druge strane, Kinezi su svesni da će dugoročna politika Zapada dovesti do smanjenja trgovine. Već i nemačka privredna komora zahteva od svojih članica da smanje zavisnost od Kine.\n\nPekingu je jasno da će se stvari menjati. I to ne u njihovu korist.\n\nI tu se opet vraća na početak, na Šangajsku organizaciju za saradnju, u kojoj po dugoročnim planovima Pekinga Rusija služi tek za osiguravanje jeftinih energenata i sirovina, a Kina osigurava sve ostalo.\n\nPratite nas na našoj Facebook i Instagram stranici, Twitter nalogu i uključite se u našu Viber zajednicu.",
    "Poljska zasula Seul milijardama dolara za oružje": "Kao što je i ranije najavljivano (RTS: Jačanje saradnje NATO-a i zemalja istočne Azije - Poljska pred kupovinom oružja od Južne Koreje), krajem avgusta saopšteno je definitivno potpisivanje gigantskog vojnog sporazuma između Republike Koreje i Poljske o prodaji mase različitog naoružanja najvećoj srednjevropskoj državi, a detalji tog istorijskog sporazuma, kojim se Južna Koreja po prvi put nametnula kao krupan snabdevač NATO pakta naoružanjem, poslednjih dana polako cure u javnost.\n\nMada cena čitavog mastodontskog transfera južnokorejskog oružja i tehnologije Poljskoj nije objavljena, već sada je jasno da je reč o prodaji i ustupljivanju licence za proizvodnju i održavanje čak oko 1.000 tenkova, 600 samohodnih haubica i 48 trenažno-borbenih aviona s municijom i delovima, zbog čega južnokorejski mediji spekulišu cifrom od čak oko 15 milijardi dolara.\n\nZa sada je izvesno da će prva isporuka od 212 haubica \"K-9 grom\" i 180 tenkova \"K-2 crni panter\" Varšavu koštati 5,76 milijardi zelenih novčanica.\n\nNovinska agencija Jonhap danas takođe javlja da će, po upravo potpisanom ugovoru, južnokorejski proizvođač aviona \"KAI\" za gore pomenute letelice (tipa \"FA-50\") od poljske države dobiti tri milijarde dolara.\n\nJužnokorejski zmaj razmahao krila\n\nJužnokorejski predsednik Jun Suk Jol, koji je stupio na dužnost u maju ove godine, otvoreno je govorio o ambicijama da njegova zemlja postane jedna od tri ili četiri vodeće zemlje u svetu po količini izvezenog oružja, kao i želji da Republika Koreja i po drugim pokazateljima zauzme jedno od vodećih mesta u samom vrhu svetske ekonomije.\n\nU 2021. Republika Koreja je prihodovala oko sedam milijardi dolara od izvoza naoružanja, što je duplo više nego u 2014., kada je ostvaren prethodni rekord. Ove godine, smatra se, ona će sigurno inkasirati bar 10 milijardi zelenih novčanica.\n\nU nastojanju da unovči decenije vrednog rada na razvoju vojne industrije, podstaknutog opasnošću od vojnog sukoba sa severnim susedom, Seul je u međunarodnu markentinšku ofanzivu krenuo krajem prve decenije ovog veka.\n\nUbrzo je pronašao prve mušterije u Jugoistočnoj Aziji, gde se, u uslovima višedecenijskog kontinuiranog ekonomskog i vojnog rasta Narodne Republike Kine, mnoge zemlje, poput Vijetnama ili Filipina, osećaju ranjivo u teritorijalnim sporovima s njom oko voda i ostrva u Južnom kineskom moru.\n\nJužna Koreja, koja proizvodi sve, od podmornica, preko ratnih brodova, artiljerije i oklopnjaka, do balističkih raketa i ratnih vazduhoplova, uspela je da tokom 2010-ih Filipinima, Indoneziji i Tajlandu proda svoje trenažno-borbene avione iz palete proizvođača \"KAI\", \"T-50\", odnosno, \"FA-50\".\n\nU sastav indonežanske vojske ušle su i tri južnokorejske podmornice na dizel-električni pogon \"T-209\", koje proizvodi brodogradilište u sklopu koncerna \"Daevu\".\n\nNakon pripajanja Krima Rusiji 2014. vojni i politički vrh u Seulu osetili su da bi države u ruskom okruženju, naročito, baltičke republike, Poljska i nordijske zemlje mogle biti zainteresovane za njihovo naoružanje, te su usmerili napore prema njima.\n\nVaršava je odmah te godine sa Seulom sklopila ugovor za 120 platformi haubica južnokorejskog porekla, na koje je montirala cevi domaće izrade i koje je tada platila oko 300 miliona dolara.\n\nPored Poljske, južnokorejsko oružje, doduše u manjim količinama, od tada su kupile i Estonija, Finska i Norveška. I tu je reč je o nabavci (polovnih) samohodnih haubica kalibra 155 milimetara \"K-9 grom\", koje proizvodi najveća južnokorejska fabrika iz oblasti namenske industrije \"Hanva\".\n\nTim artiljerijskim oruđem Republika Koreja se poslednjih godina probila i na australijsko i indijsko tržište - zemlja kontinent pazarila je 30, a druga najmnogoljudnija država planete deset komada i licencu da u zemlji proizvede još 90. Ipak, najveća mušterija je Egipat, koji je ove godine kupio čak 200 tih haubica.\n\nJužna Koreja će Australiji isporučiti i 15 vozila za prenos municije kojom se pune haubice, te uspostaviti centar za održavanje i opravke oklopnih vozila na australijskoj teritoriji, a taj upliv na tržište jedne zapadne, većinski anglosaksonske zemlje, je takođe nešto na šta su u Seulu vrlo ponosni, kao i na prodor na tržište evropskih članica NATO-a. Pogotovo što Južnokorejanci predano rade na tome da s Kanberom postignu ugovor za masovno opremanje australijske vojske svojim oklopnjacima, koji bi iznosio neverovatnih 30 milijardi australijskih dolara.\n\nProdori južnokorejske namenske industrije u zemlje istočnog krila severnoatlanske alijanse i Australiju, naravno, desili su se uz blagoslov Vašingtona, koji dalekoistočnu kapitalističku državu poslednjih godina poziva ne samo na veću i aktivniju saradnju sa azijskim vojnopolitičkim savezima koje je oformio: Kvadrilateralni forum i AUKUS, već i sa samim NATO-m.\n\nKao prirodni sledeći cilj za vojnu industriju Južne Koreje nameće se ulaz na tržište zapadnoevropskih zemalja i samih SAD, što bi toj državi, koja je deseta najveća ekonomija sveta, donelo ne samo puno novca već i međunarodni prestiž, te uvećalo njenu stratešku važnost u očima vojnopolitičkih saveznika.\n\nObostrano zadovoljstvo\n\nPoljska, koja je već odvojila oko tri i po milijarde dolara za nabavku američkih lovaca bombardera pete generacije \"F-35\", masovnom kupovinom naoružanja od Republike Koreje ušla je u red mušterija koje ne štede novac, kakva je, na primer, Saudijska Arabija.\n\nVojnopolitičke pretenzije Varšave su ogromne - ona tim kolosalnim nabavkama ne samo što gradi vrlo solidan vojni zid prema Rusiji koju vidi kao najveću pretnju svojoj bezbednosti, već dolazi u položaj da sebi može da dozvoli dalje velike isporuke naoružanja Ukrajini, odnosno, projekciju sopstvene moći na okruženje.\n\nŠtaviše, mediji u Istočnoj Aziji izveštavaju da su Poljaci od južnokorejske kompanije \"Hjundai rotem\" otkupili i prava za proizvodnju i održavanje njenih tenkova \"K-2 crni panter\", čime će izrasti u najvećeg evropskog takmaca nemačkoj vojnoj industriji, koja je do sada bila neprikosnoveni snabdevač evropskih zemalja NATO-a tenkovima (iz serije \"leopard\"), ali nije bila u stanju da obezbedi količine koje je tražila Varšava.\n\nOdnosno, Poljska će proizvodnjom tenkova po južnokorejskoj licenci verovatno postati jeftinija alternativa za države članice tog saveza u Istočnoj Evropi, a možda i drugde.\n\nOgromnim uvozom oružja iz Južne Koreje Poljska diversifikuje svoje izvore snabdevanja, postaje vojno nezavisnija od Nemačke (pa, i SAD), stiče sofisticirane tehnologije (jer je dalekoistočna država svetski lider u proizvodnji čipova, veštačke inteligencije i elektronike uopšte, kao i metalnih legura i motora), ali i verovatno štedi novac, jer su južnokorejsko oruđe i oprema odlični kada su u pitanju pouzdanost i odnos cene i kvaliteta.",
    "Protiv inflacije se mora agresivnije": "U klinču sa ukrajinskim ratom, i rastućim cijenama hrane i energenata, jedini način borbe je povećanje kamata koje će realnu kamatu (kamata poslije troškova inflacije) staviti na pozitivne noge\n\nOrgani supervizije Narodne banke Srbije izdali su analizu ankete o inflatornim očekivanjima. Izveštaj je od 19. avgusta i predstavlja mišljenje finansijskog sektora u zemlji.\n\nPrema IPSOS i Bloomberg anketi sledećih 12 meseci nas čeka relativna stabilizacija cena. U ovom periodu, predviđanja vele, inflacija će biti oko 6%. Obe ankete su došle do sličnih rezultata. Ovo su dobre vesti jer su u istom dahu data predviđanja za 2 i 3 godine, koja su respektivno 4% i 3,5% na godišnjem nivou.\n\nSa druge strane, vesti o inflatornim kretanjima sa raznih strana sveta nisu pozitivne. Tako Goldman Sachs upozorava da Velika Britanija može da se suoči sa inflacijom od čak 22% u sledećih godinu dana. Pritisak na cene energenata je istorijski i neka domaćinstva će dobiti račune do 80% veće u odnosu na prošlu zimu. Banka takođe predviđa i pad BDP-a od 3,4% što u kombinaciji sa inflacijom predstavlja savršen primer stagfacije.\n\nInflacija u Velikoj Britaniji od septembra 2021. godine do jula. Trend rasta je jasan. Izvor: ONS foto: V.Đ.\n\nNemačka je objavila pre par dana inflaciju od 8,8% od avgusta 2021. godine, što je najviši nivo u poslednjih 40 godina. Evropska centralna banka je pod pritiskom da podigne referentnu kamatnu stopu kao odgovor na rastuću inflaciju. Za sada su njihovi potezi kilavi jer pokušavaju da zadrže niske kamate i tako podiđu privredi i narodu. Nažalost, kao što slavni Milton Friedman davno reče: „There is no free lunch.“ To je izgovorio u kontekstu državne potrošnje i štampanja novca. U klinču sa ukrajinskim ratom, i rastućim cenama hrane i energenata, jedini način borbe je povećanje kamata koje će realnu kamatu (kamata posle troškova inflacije) staviti na pozitivne noge.\n\nOvaj potez je uvek politički nepopularan jer utiče na nivo investicija. Sa svakim procentnim poenom porasta kamata, svaka investicija je manje isplativa jer obveznice daju veći prinos. Zašto bi neko uložio u, na primer, restoran, ako mu nemačke državne obveznice obezbeđuju isti prinos. Nema gradnje, nema kelnera, kuvara, inspekcija i drugih muka operativnog posla. Kamata samo legne bez da iz kreveta izađeš. I sve to garantuje nemačka država.\n\nŠto se sporije ECB odluči na ovaj težak korak, to će kriza biti dublja i duža. Ostale države EU su suočene sa sličnim problemima, tako da je značajan broj ljudi kojima preti neizvesna ekonomska budućnost. Problem današnje generacije finansijskih eksperata je što se u svojoj karijeri nisu suočili sa ovakvim finansijskim tokovima. Poslednji put kada je svet bio suočen sa ovakvim cenovnim pritiscima i stagflacijom, je tokom 70-ih godina prošlog veka.\n\nI tada je inicijator početka rasta cena bio rat. Godine 1973. Egipat i Sirija su iznenada napali Izrael u ratu koji istorija poznaje kao Yom Kippur konflikt. Čim je Amerika stala na jevrejsku stranu, Saudijska Arabija i drugi izvoznici nafte su uzvratili smanjenjem proizvodnje crnog zlata, i gurnuli svet u inflatornu spiralu. Muke su trajale čitavu deceniju kada su firme dizale plate da stignu troškove života, cene dalje skakale, investicije postale misaona imenica, a realni životni standard bio u konstantnom padu.\n\nDanas je situacija na političkom planu kopija krize koju ekonomisti poznaju kao Great Inflation. Rat drma, energenti su na kašičicu a cene skaču. Jedini lek je dizanje referentnih kamatnih stopa. NBS je skoro podigao stopu za 0,25% na 3% godišnje. Kao što sam nekoliko puta naglasio - ovo nije dovoljno. Mora se agresivnije reagovati kako bi se inflacija obuzdala i stopa povećati na 5% u što kraćem roku. Potez, kao svaki pravi, je politički nepopularan jer će novac i privredi i građanima biti skuplji. Zato je neophodno da monetarna politika bude razvedena od politike, jer je najbrži put u ekonomsku propast politizacija monetarne politike. Uostalom, setite se 1992. godine, Slobice i fantastične inflacije od 19,755%.\n\nAutor je ekonomista; na DePauw univerzitetu u SAD studirao je i filozofiju; trenutno je investitor u nekoliko industrija",
    "Rusija i Ukrajina: Amerika kaže da ozbiljno shvata rusku nuklearnu pretnju, i ukrajinska trudnica među oslobođenim zatvorenicima": "Ministarstvo unutrašnjih poslova Ukrajine/Reuters Oslobođeni pripadnici ukrajinske vojske\n\nDok se u Rusiji sprovodi delimična mobilizacija, u otpceljenim ukrajinskim regionima pod proruskom kontrolom pripremaju se za referendume, čije organizovanje kritikuju zapadne zemlje i poručuju da neće priznati njihove rezultate.\n\nSjedinjene Američke Države ozbiljno shvataju prikrivene pretnje Vladimira Putina da će upotrebiti nuklearno oružje za odbranu teritorija pod ruskom kontrolom u Ukrajini, rekao je Džon Kirbi, portparol američkog Saveta za nacionalnu bezbednost za BBC.\n\n„Opasan je presedan za Putina da koristi ovakvu retoriku u kontekstu rata koji očigledno gubi“, rekao je Kirbi.\n\nU danu kada je proglasio delimičnu mobilizaciju, ruski lider je upozorio da će njegova zemlja koristiti sva sredstva koja su joj na raspolaganju da zaštiti sopstvenu teritoriju.\n\nUkrajina i Rusija razmenile su ratne zarobljenike. Rusija je oslobodila oko 200 vojnika, među kojima i neke od komandanata bataljona Azov koji je proletos branio čeličanu u Marijupolju, kao i petoricu britanskih državljana koji su se borili na strani Kijeva.\n\nUkrajina je oslobodila 55 ruskih boraca i proruskog političara Viktora Medvedčuka, optuženog za izdaju.\n\nSeverna Koreja tvrdi da nikada nije prodavala oružje Rusiji i da ne planira da to čini u budućnosti, negirajući tako tvrde američkih zvaničnika da se Moskva okreće Pjongjangu kako bi popunila zalihe.\n\nDan 211.\n\nAmerika ozbiljno shvata ruske nuklearne pretnje, kaže portparol američkog Saveta za nacionalnu bezbednost za BBC\n\nZelenski u obraćanju skupštini UN zatražio adekvatnu kaznu za Rusiju\n\nUkrajina i Rusija razmenile ratne zarobljenike, među njima i komandanti iz Azova\n\nIz proruskog zatvora oslobođeno 10 ratnih zarobljenika, među kojima su i Hrvat, Amerikanci i petorica Britnaca – više o tome pročitajte ovde\n\nSeverna Koreja ne snadbeva Rusiju oružjem, poručili severnokorejski zvaničnici\n\nPredsednik Rusije Vladimir Putin proglasio je delimičnu mobilizaciju – više o tome pročitajte ovde\n\nU otcepljenim ukrajinskim regionima od 23. do 27. septembra biće organizovani referendumi o pripajanju Rusiji – više o tome pročitajte ovde\n\nZapadne zemlje poručuju da rezultate referenduma neće priznati\n\nU oslobođenom Izjumu ekshumirano 320 tela, većinom civila, navode lokalni zvaničnici\n\nBBC\n\nSAD shvataju ozbiljno Putinovu nuklearnu pretnju\n\nPutin je u obraćanju u sredu, 21. septembra, rekao da će teritoriju Rusije braniti svim sredstvima.\n\n„Ovo nije blef“, rekao je ruski predsednik.\n\nSamo dva dana dana ranije regioni Ukrajine koji su pod ruskom kontrolom najavili su referendum o pripajanju Rusiji.\n\nUkrajina i njeni saveznici ovakav potez ocenjuju kao vežbu da se da lažni legitimitet nelegalnoj aneksiji.\n\n„Opasan je presedan da Putin koristi ovakvu retoriku u kontekstu rata koji očigledno gubi unutar Ukrajine“, rekao je Džon Kirbi za BBC.\n\n„Moramo ozbiljno da shvatimo ove pretnje jer smo pratili ruske aktivnosti i ne vidimo nikakve razloge da promenimo aš stav o strategiji odvraćanja.“\n\nKirbi je ocenio želju Rusije da pripoji delove Ukrajine kao „Putinov pokušaj da kroz izbore i politiku dobije ono što ne može da dobije vojno“.\n\n„Ali to mu neće uspeti. Niko te regione neće priznati. Ono što treba da se desi je da Putin napusti Ukrajinu. On je taj koji mora da zaustavi ovaj rat“, rekao je Kirbi.\n\nRusija i Ukrajina: Koji su nuklarni kapaciteti Rusije The British Broadcasting Corporation\n\nMobilizacija u Rusiji, Nemačka kaže da su „dezerteri dobrodošli“\n\nU Rusiji je počelo uručivanje poziva za mobilizaciju, odnosno delimičnu mobilizaciju, kako je rekao Putin.\n\nPrema tvrdnjama Ministarstva odbrane Rusije, prvog dana se dobrovoljno prijavilo oko 10.000 ljudi.\n\nMeđutim, mnogi ne žele da idu u rat i pokušavaju na sve načine da odu iz zemlje ili da izbegnu poziv.\n\nNemački zvaničnici nagovestili su da bi mogli da pruže utočište Rusima koji beže od poziva za regrutaciju.\n\nRuski muškarci koji beže od poziva Vladimira Putina u vojsku biće „toplo dočekani“ u Nemačkoj, rekao je ministar pravde te zemlje.\n\nU tvitu, Marko Bušman je izrazio dobrodošlicu „svima koji se protive Putinovom put i vole liberalnu demokratiju“.\n\nOpširnije o mobilizaciji u Rusiji i protestima pročitajte ovde.\n\nOd petka referendumi o pridruživanju Rusiji\n\nOd petka, 23. septembra do utorka, 27. septembra, u četiri ukrajinska regiona koji su pod kontrolom ruskih i proruskih snaga – Donjeck i Lugansk na istoku, kao i Herson i Zaporožje na jugu – biće organizovani referendumi o pripajanju Rusiji.\n\nSamoproglašena Donjecka Narodna Republika proglasila je četvrti i peti dan glasanja državnim praznicima, dok su vlasti Luganske Narodne Republike najavile da će rezultate glasanja objaviti 28. septembra.\n\nSeparatisti koje podržava Moskva kontrolišu velike delove industrijskog područja Donbasa od 2014. godine, dok su regioni Herson i Zaporožje okupirani tokom ruske invazije na Ukrajinu koja je počela u februaru.\n\nU televizijskom obraćanju u sredu, Putin je rekao da Rusija treba da podrži one u Ukrajini koji žele da „sami određuju budućnost“.\n\nEU je saopštila da neće priznati rezultate glasanja.\n\nOsim sumnji u nepristrasnost izjašnjavanja, postavlja se i pitanje bezbednosti održavanja narodnog izjašvanja.\n\nRegionalna prestonica, grad Herson, trenutno nije bezbedno mesto, jer je u toku ukrajinska kontraofanziva.\n\nZgrada centralne administracije bila je pogođena nizom projektila samo prošle nedelje. Tu je bezbedno glasanje nemoguće.\n\nA potom je tu i glavni grad oblasti Zaporožje, koji ostaje čvrsto u ukrajinskim rukama, tako da bilo kakvo glasanje da se anektira čitava oblast nema nikakvog smisla.\n\nDonjeck na istoku je svega 60 odsto pod ruskom okupacijom i nalazi se u samom središtu sukoba, dok Rusija kontroliše veći deo Luganska na severoistoku.\n\nI trudnica među oslobođenim ratnim zarobljenicima\n\nU neočekivanom preokretu, Ukrajina i Rusija u sredu su razmenile ratne zarobljenike.\n\nPredsednik Ukrajine Vladimir Zelenski zahvalio se zvaničnicima Turske i Saudijske Arabije na njihovoj ulozi u razmeni ratnih zarobljenika.\n\nPet britanskih državljana, jedan Marokanac, jedan Šveđanin, jedan Hrvat i dva Amerikanca prebačeni su u Saudijsku Arabiju, pre nego što su se vratili kući.\n\nU Ukrajini je više od 200 vojnika razmenjeno za 55 ruskih vojnika i proruskog političara Viktora Medvedčuka.\n\nMeđu razmenjenima je i oko 100 pripadnika kontroverznog puka Azov koje su ruske snage zarobile posle opsade lučkog grada Marijupolja.\n\nOni su nedeljama bili sakriveni u ogromnoj industrijskoj zoni Azovstal da bi se na kraju predali.\n\nMinistarstvo unutrašnjih poslova Ukrajine/Reuters\n\nMeđu oslobođenima je i Marijana Mamonova, ukrajinska medicinska sestra, koja je u poodmakloj trudnoći.\n\nOna se može videti na snimku razmene zatvorenika, koji su ukrajinske vlasti objavile u sredu.\n\nBila je zatočena u ozloglašenom zarobljeničkom logoru Jelenivka u samoproglašenoj, proruskoj Donjeckoj Narodnoj Republici nakon što je zarobljena u aprilu u Marijupolju.\n\nMarijana je navodno držana u izuzetno teškim uslovima u zarobljeničkom logoru.\n\nOružane snage Ukrajine Marijana Mamonova\n\nU početku je Marijana pretpostavljala da će ona biti prioritet za razmenu zatvorenika.\n\nAli kako se približavao njen termin porođaja krajem septembra, počela je da se plaši da će se poroditi u zatočeništvu, i sve više se brinula da će joj beba biti oduzeta.\n\nFrustrirana nedostatkom vesti, njena porodica je odlučila da u avgustu potraži pomoć, objavljujući priču o njoj u ukrajinskim medijima.\n\nSamo nekoliko dana pre nego što bi trebalo da se porodi, njena porodica je primila radosnu vest da je puštena.\n\nOslobađanje pripadnika kontroverznog puka Azov izazvao je priličan bes među proruskim analitičarima i simpatizerima.\n\n„Hoće li neko objasniti šta se upravo dogodilo? Hoće li iko biti odgovoran za sve ovo? Sramota!“, navodi se na jednom Telegram nalogu.\n\n„Ovo je gore od zločina… i gore od greške. Ovo je neverovatna glupost. Ili namerna sabotaža“, rekao je bivši vojni komandant proruskih pobunjenika u Donjecku Igor Strelkov.\n\nSaudijska uloga u razmeni ratnih zarobljenika\n\nFrenk Gardner, BBC novinar iz oblasti bezbednosti\n\nVisoko pozicionirani izvor u saudijskoj vladi rekao je za BBC da 10 zatvorenika koje je Rusija oslobodila, nisu razmenjeni za nešto opipljivo zauzvrat.\n\nTurska je posredovala u odvojenoj razmeni zarobljenika između Ukrajine i Rusije, ali je oslobađanje 10 stranaca postignuto ličnim učešćem kontroverznog saudijskog prestolonaslednika Muhameda Bin Salmana.\n\nIzvor je rekao da je princ odlučio da pomogne u rešavanju pitanja deset ratnih zarobljenika i da je o tome razgovarao i sa Rusima i sa Ukrajincima od aprila.\n\nSaudijska Arabija već ima odnose sa Rusijom preko naftnog kartela Opek, ali postoji i lična veza između Vladimira Putina i prestolonaslednika, poznatog po inicijalima kao MBS.\n\nIzvor je objasnio da je, s obzirom da je Saudijska Arabija zauzela uglavnom neutralan stav u ratu u Ukrajini, verovatnije da će Moskva poslušati saudijski zahtev za oslobađanje 10 muškaraca nego onaj koji dolazi od zapadnog lidera.\n\nIzvor nije isključio mogućnost da Saudijska Arabija nastavi posredničku ulogu.\n\nTakođe je moguće, međutim, da Moskva sada smatra da im Saudijci duguju uslugu za ovo.\n\nŠest meseci rata\n\nUkrajina i Rusija: Šest meseci od početka rata The British Broadcasting Corporation\n\nPročitajte ispovesti ljudi koji su preživeli užase rata u Ukrajini:\n\nGde idu izbeglice?\n\nPrema podacima Ujedinjenih nacija, od početka rata 24. februara iz Ukrajine je izbeglo više od deset miliona ljudi, od toga je šest miliona otišlo u susedne zemlje.\n\n4,1 milion u Poljsku\n\n1,3 miliona u Rusiju\n\n814.000 u Mađarsku\n\n691.000 u Rumuniju\n\n525.000 u Slovačku\n\n507.000 u Moldaviju\n\n16.000 u Belorusiju\n\nBBC\n\nOd početka rata u Ukrajini, milioni ljudi napustili su ovu zemlju, dok su iz Rusije otišle hiljade.\n\nBBC želi da ispriča vašu priču: Kako rat u Ukrajini utiče na vašu porodicu? Zašto ste odabrali Srbiju kao mesto za novi početak?\n\nPopunite formular klikom na OVAJ LINK i podelite vaša iskustva sa našim novinarima.\n\nBBC\n\nTražimo odgovore na vaša pitanja: Šta želite da znate o uticaju sukoba u Ukrajini na Balkan?\n\nPošaljite nam vaša pitanja klikom na OVAJ LINK.\n\nPratite nas na Fejsbuku,Tviteru i Vajberu. Ako imate predlog teme za nas, javite se na bbcnasrpskom@bbc.co.uk",
    "Rekordna posjeta turista Žabljaku": "Jun i jul na Žabljaku obilježila je rekordna posjeta. Deset odsto više turista bilo je nego 2019, dok je avgust za nekoliko procenata slabiji, zvanični su podaci lokalne turisitčke organizacije. Možda i Iznenađujuće dobra sezona na Durmitoru, kojim su stranci očarani, otkriva i neke stare boljke kada je turistička usluga u pitanju.\n\nDurmitor je pravi magnet za strance. Sepetmbar odmiče, a turisti iz raznih krajeva svijeta mogu se sresti gotovo na svakom koraku na Žabljaku i svi dijele isto mišljenje – ovaj kraj je očaravajući.\n\n“Zadivljujuće mjesto, nevjerovatno je. Na ineternetu smo ga pronašli, a sad kada smo ga uživo doživjeli, još je spektakularnijem\", kažu turisti sa Filipina Sam i Andrea.\n\n“Apsolutno očaravajuće, sjajno mjesto... hladno, naročito noću, hladno, ali divno”, kazali su turisti iz Francuske Elide i Denis.\n\nPriroda koja plijeni uvijek će privlačiti turiste. Ove godine u junu i julu za deset odsoto više nego rekordne 2019, ali i sa koji procentom manje u avgustu.\n\n“Najviše turista bilo je iz Njemačke, Francuske, Belgije, Češke, Holandije, Poljske, a tovorila su se i neka nova tržišta kada je izletnički turizam upitanju pa smo imali turiste iz Egipta i ove godine jedna nova destinacija kao što je Saudijska Arabija”, saopštila je direktorica TO Žabljak Vanja Krgović Šarović.\n\nRuke trljajuju i u NP Durmitor. Prodaja karata je na 85 odsto od 2019, ali je zato rafting Tarom premašio sva očekivanja. Čak za 40 odsto više.\n\n“Rijeka Tara sa svojim kanjonom je jedinstvena u svijetu sa svojim kanjonom pod UNESCO-vom zaštitom, zaista privlači pojsetioce koji prepoznaju tu očuvanost prirode i jedinstvenost ekosistema”, kaže Jovana Pavlović iz NP Durmitor.\n\nI ovo je svijetla strana Durmitora. Ona tamnija otkriva da se iz godine u godinu ponavljaju iste greške. Ugostitelj i građanski aktivista Aleksandar Dragićević zadovoljan je, priznaje, sezonom, ne i onim sa čim izlazimo pred goste. Manjak parkinga, neredovno vodosnabdijevanje, manjak edukovane radne snage, samo su, kaže, neki od problema.\n\n“Mi moramo pratiti te trendove, edukovati to stanovništvo, ponuditi im radionice engleskog jezika, turizma, i ono što je glavno moramo uvezati naše farmere sa turističkom ponudom. U ovom trenutku naši famrmeri prodaju svoje proizvode na jug, od vrata do vrata dok većina naših ugostitelja na Žabljaku kupuje proizvode iz uvoza, iz supermarketa”, kaže Dragićević.\n\n“Negdje više očekivanja da budu zastupljena nacionalna jela u restoranskoj ponudi, bilo je na kvalitet usluge, kako u ugostiteljskim objektima, tako i uprivatnom smještaju. Zatim na servise dodatne, za planinare, ono sto je veliki nedostatak da nema posebna radnja opreme za planinare”, smatra Krgović Šarović .\n\nKrgović Šarović zaključuje da fale i hoteli visoke kategorije sa welnes i spa centrima jer , dodaje, sve više dolazi klijentela koji traži i takav ugođaj na Žabljaku.\n\nRTCG"
}