{
    "RUMUNIJA IZ SVIH ORUŽJA NAPADA BOSNU: \"Zmajevi\" turistički u Bukureštu": "MALI balkanski derbi.\n\nFOTO: EPA\n\nFudbaleri Rumunije dočekaće nacionalni tim Bosne i Hercegovine u poslednjem kolu grupe \"3\" divizije \"B\" Lige nacija. Naše istočne komšije nalaze se na poslednjem mestu sa samo četiri boda, jedan više ima Finska koja gostuje Crnoj Gori. Ukoliko žele da opstanu u drugom po kvalitetu rangu, Rumuni moraju savladati \"zmajeve\" i nadati se pobedi \"sokolova\" nad skandinavskom selekcijom.\n\nFinska je zakomplikovala svoj život remijem na svom terenu upravo protiv Rumunije u protekloj rundi. Stigli su Skandinavci do vođstva preko Tima Pukija, međutim, Florin Tanase je u 52. minutu šokirao \"Olimpijski stadion\" u Helsinkiju i tako produžio nadu svojoj reprezentaciji.\n\n<\n\nBosna i Hercegovina ponovo je član elitnog ranga Lige nacija! Posle minimalnog trijumfa nad Crnom Gorom (1:0) novog heroja nacije Ermedina Demirovića \"zmajevi\" ne samo da su obezbedili povratak u \"A\" diviziju, već i drugi šešir u kvalifikacijama za EVRO 2024, kao i plej-of za ovo takmičenje u slučaju da prethodno već ne ostvare direktan plasman.\n\nMorao je selektor Ivajlo Petev da popuni određene rupe u postavi Bosne i Hercegovine, ali krcate tribine u Zenici dale su veliki zamajac i podršku koja je vodila \"zmajeve\" do treće recke i sigurnog povratka u A diviziju od sezone 2024/25. Bosanci su zasluženo slavili, imali gotovo potpunu kontrolu utakmice i više opasnijih situacija pred golom Milana Mijatovića, a jednu je uspeo da materijalizuje Ermedin Demirović.\n\nDugo se Crnogorci nisu dali, očigledno sa idejom da izvuku bar bod iz najtežeg gostovanja, ali nisu uspeli da izdrže dovoljno dugo. Tačnije, na semaforu se ništa nije menjalo sve do prvog minuta nadoknade prvog poluvremena, kada je Demirović zatresao Mijatovićevu mrežu. Velike zasluge za gol idu na račun Edina DŽeka koji je centaršut Miroslava Stevanovića sa desnog boka vrhunski spremio Demiroviću za gol.\n\nBosna u Bukurešt stiže turistički, rezultat nije u prvom planu \"zmajevima\", te je očekivano da odigraju znatno rasterećenije, dok Rumuni moraju igrati ofanzivno od prvog minuta.\n\nNAŠ TIP: 1X&0-3 (kvota 1,63)",
    "Нестваран резултат у борби за девето место: Србија": "",
    "PARČANJE UKRAJINE: Više ne kriju želju da vrate stare granice - Šta ostaje Kijevu ako Mađarska, Poljska, Rumunija \"uzmu svoje\" ?": "Ukrajinski ambasador u Bukureštu je uručio protest rumunskom rukovodstvu zbog izjave Andreja Marga da se današnja Ukrajina nalazi u neprirodnim granicama.\n\n- Kijev treba da vrati Mađarskoj Zakarpatje, Poljskoj Galiciju, Rumuniji Bukovinu, a Donbas i Krim Rusiji. Dogovor o miru u Evropi se može postići razgovorom u kojem će učestvovati Amerika, Rusija, Nemačka, Ukrajina, kao i Kina, kazao je bivši ministar spoljnih poslova Rumunije Andrej Marga.\n\nIako je Rumunija u ratu na strani Ukrajine, mišljenje bivšeg ministra spoljnih poslova Andreja Marga nije usamljeno.On je samo rekao ono što misle mnogi političari u susedstvu Ukrajine. Činjenica je da je deo teritorija koje je do rata imala Ukrajina dobila zahvaljujući Staljinu i Crvenoj armiji.\n\nU Kijevu kažu da im je žao da bivši ministar spoljnih poslova jedne evropske demokratske zemlje - u ovom slučaju Rumunije - govori protiv osnovnih principa međunarodnog prava.\n\n\"Ukrajinski ekstremisti su tokom granatiranja Jelenovke ubili jednog i ranili četiri ratna zarobljenika, koji se nalaze u popravnoj jedinici Jelenovskaja\", navodi se u saopštenju, prenela je agencija RIA Novosti.Kako su dodali iz DNR, Oružane snage Ukrajine su dva puta otvorile vatru na Jelenovku, ispalivši ukupno šest projektila kalibra 155 milimetara iz NATO arsenala.Selo Jelenovka se nalazi desetak kilometara južno od Donjecka, a RIA navodi da ga oružane snage Ukrajine neprestano granatiraju. Prema podacima ruskog ministarstva odbrane, u granatiranjima je ubijeno 50 ukrajinskih ratnih zarobljenika, a 73 je ranjeno.\n\nPredsednik mađarske vlade Viktor Orban, kako pišu budimpeštanski listovi, izjavio je na sednici svoje partije da Ukrajina može da izgubi trećinu do polovine svoje teritorije. Orban misli da se rat u Ukrajini može otegnuti do 2030. godine i na kraju će Ukrajina da izgubi veliki deo teritorije.\n\n- Mešanje Zapada je samo produbilo sukob u Ukrajini tako da je konflikt lokalnog karaktera postao globalni - kazao je Orban, i istakao da će biti protiv produženja antiruskih sankcija. On je te sankcije nazvao pucanjem sebi u nogu. NJegova prognoza je da će naredne zime u Evropi stati do 40 odsto industrije.\n\nNOVA AMBASADORKA SAD\n\nNovi ambasador SAD u Moskvi prvi put će biti žena. Iako će Bela kuća saopštiti ime nove ambasadorke u Rusiji tek 20. septembra, već sada se zna da će to biti Lin Trejsi (na slici) koja je bila od 2019. ambasador u Jermeniji. Ranije je ona bila zamenik ambasadora SAD u Moskvi. Naravno Lin Trejsi govori ruski.\n\n\n\nU Vašingtonu se nadaju da će nova ambasadorka koja ima već iskustvo rada u Moskvi uspeti da doprinese normalizaciji odnosa SAD i Rusije. U Moskvi kažu da nemaju nikakvih nada da će novi ambasador uspeti da bilo šta popravi u odnosima dve zemlje.",
    "Себичност је први механизам преживљавања": "",
    "Хрватска, Румунија и Бугарска испуњавају услове за Шенген": "",
    "Екс-Ју дерби у Зеници припао домаћину, \"змајеви\" иду у А Лигу нација": "?????? ?????? ?????? ?????? ?????? ??????\n\n° C ° C ° C ° C ° C ° C",
    "Зашто се краљ Петар Други Карађорђевић одрекао Драже и ЈВуО": "",
    "Одређени домаћини ЕП за одбојкаше и одбојкашице": "?????? ?????? ?????? ?????? ?????? ??????\n\n° C ° C ° C ° C ° C ° C",
    "Међугодишња инфлација за јул у Србији нижа него у 10 земаља ЕУ": "",
    "СЕНЗАЦИЈА У НЕМАЧКОЈ: Мађарска однела сва три бода из Лајпцига (ВИДЕО)": "",
    "СП У ВЕСЛАЊУ: Српски двојац у финалу": "",
    "Ћеранић: Букурешт подржава консензус три народа У БиХ": "",
    "PANČEVO: U petak počinje Međunarodni festival folklornih ansambala": "",
    ": Александар Лукашенко: Вашингтон распирује рат на Косову. Украјина ће бити уништена до темеља, јер САД гурају Европу у војну конфронтацију са Русијом на територији те земље": "",
    "САЈАМ КЊИГА У СТАРОМ ТЕРМИНУ: Душан Ковачевић о \"Повратку написаних\" од 23. до 30. октобра": "",
    "Ватерполисткиње Србије освојиле девето место на Европском првенству": "?????? ?????? ?????? ?????? ?????? ??????\n\n° C ° C ° C ° C ° C ° C",
    "ПРЕМИНУЛА БИВША МИНИСТАРКА СРЈ И СРБИЈЕ: Одлазак Радмиле Милентијевић - професорке, писца, историчара и добротвора": "",
    "Фестивал \"Инђија Про поет 2022\" од 8. до 13. септембра": "",
    "У БУДВИ ПОЧЕО НАЈВАЖНИЈИ РЕГИОНАЛНИ СКУП У ОБЛАСТИ ГИНЕКОЛОГИЈЕ: Дошли стручњаци из целог света": "",
    "Несташица млека због извоза": "",
    "Вучић: Послије енергетске кризе, долази рат за храну": "",
    "НЕДЕЉА КЊИЖЕВНОСТИ У ЕВРОПСКОЈ ПРЕСТОНИЦИ КУЛТУРЕ: Нови Сад од данас \"Град књиге\"": "",
    "Курсна листа за 21. септембар": "?????? ?????? ?????? ?????? ?????? ??????\n\n° C ° C ° C ° C ° C ° C",
    "Преминуо чувени хирург Зоран Кривокапић": "?????? ?????? ?????? ?????? ?????? ??????\n\n° C ° C ° C ° C ° C ° C",
    "Fon der Lajen: Putin ne sme pobediti, Zapadni Balkan integrisati u EU": "BLED – Predsednica Evropske komisije Ursula fon der Lajen poručila je danas, na otvaranju 17. Bledskog strateškog foruma, da ruski predsednik Vladimir Putin ne sme pobediti u ratu sa Ukrajinom, već Ukrajina navodeći i da EU podržava integracije Zapadnog Balkana u EU, od čega zavisi napredak regiona.\n\nFon der Lajen je istakla da će EU nastaviti da podržava Ukrajinu navodeći da je ovogodišnja tema foruma – posledice rata u Ukrajini na Evropu i svet najrelevantnije pitanje u ovom trenutku.\n\nIstiče da mnogo toga zavisi od snage demokratije, ali i od kapaciteta EU da sačuva fundamentalne principe i pruži otpor agresiji.\n\n„Moramo da zaštitimo naše vrednosti i naše prijatelje. Svet pomno prati naš odgovor na rusku agresiju”, naglasila je ona.\n\nPredsednica EK podseća da su Rusija i Kina početkom ove godine otvoreno pričale o bezgraničnom prijateljstvu, a da je samo nekoliko nedelja nakon toga Rusija započela rat u Ukrajini.\n\n„Poruka ne može biti jasnija. Ako želimo sačuvati osnovne principe, kao što su samoopredeljenje i nepovredivost granica, Putin ne može pobediti u ovom ratu, a Ukrajina mora pobediti. To je sasvim jasno”, kazala je ona, javlja Tanjug.\n\nPodsećajući da je EU uvela niz „oštrih sankcija” Rusiji, Fon der Lajen je najavila nove i veće sankcije.\n\nSmatra da sankcije nanose „kolosalnu štetu sposobnosti Kremlja u vođenju rata” i ističe da će EU podržavati Ukrajinu dok god bude bilo potrebe za tim.\n\n„Činimo to za Ukrajinu, činimo to za očuvanje naših evropskih vrednosti i da pokažemo Rusiji i svetu da se kršenje međunarodnih pravila skupo plaća”, kazala je i istakla važnost strateškog delovanja na jačanju sopstvenih i slabljenju ruskih kapaciteta delovanja, ali i jačanja demokratije i u kontekstu Zapadnog Balkana.\n\nKako kaže, Evropa mora pre svega prestati da bude zavisna od „prljavog” ruskog fosilnog goriva i dodaje da je neophodno nastaviti sa reformom energetskog tržišta Evrope kako bi se zaustavilo poskupljenje struje i energenata.\n\nGovoreći o evropskim integracijama Zapadnog Balkana, predsednica EK kaže da će EU nastaviti da pruža podršku regionu, kao i da su veoma važni iskoraci koje su napravile Severna Makedonija i Albanija.\n\n„Naši prijatelji na Zapadnom Balkanu su deo naše evropske porodice. Prosperitet Balkana u potpunosti zavisi o integraciji regiona u ostatak Evrope. Najvažnije je što ljudi Zapadnog Balkana velikom većinom žele da se priključe Evropskoj uniji”, kazala je.\n\nPodsetila je da je u proteklih nekoliko godina došlo do usporavanja integracija zemalja Zapadnog Balkana.\n\nIstiče da EU ima strateški interes da sve zemlje Zapadnog Balkana nastave svoj put ka članstvu u Uniji i naglašava da je neophodno ubrzati ekonomske integracije i ojačati kredibilitet procesa integracija u EU.\n\nZaključila je da je stabilnost Zapadnog Balkana ujedno i evropska stabilnost, kao što je i prosperitet Zapadnog Balkana, takođe evropski prosperitet.",
    "Rusi žele da unište Starlink satelite": "Rusija tvrdi da upotreba Starlink satelita u vojne svrhe predstavlja direktnu umešanost u sukobe.\n\nIzvor: YouTube / TED, Unsplash\n\nSpaceX, kompanija Ilona Maska, se po drugi put suočava sa pretnjama uništenja njihovog satelitskog sistema Starlink - ovaj put od strane Rusije.\n\nPretnja je stigla tokom sastanka radne grupe Ujedinjenih nacija o smanjenju pretnji iz svemira. Konstantin Vorocov, član ruske delegacije, rekao je da bi ta zemlja \"želela da podvuče izuzetno opasan trend koji prevazilazi bezopasnu upotrebu svemirskih tehnologija i koji je postao očigledan tokom događaja u Ukrajini. Naime, SAD i njeni saveznici koriste elemente civilne infrastrukture u svemiru u vojne svrhe\".\n\nVoroncov nije pomenuo Starlink po imenu, ali nije bilo sumnje na šta je mislio. Član ruskog ministarstva spoljnih poslova je dalje upozorio: \"Izgleda da naše kolege ne shvataju da takve akcije u stvari predstavljaju indirektnu umešanost u vojne sukobe. Kvazicivilna infrastruktura može postati legitimna meta za odmazdu\".\n\n\"U najmanju ruku, ova provokativna upotreba civilnih satelita je upitna prema ugovoru o svemiru, koji predviđa isključivo miroljubivo korišćenje svemira, i mora biti oštro osuđena od strane međunarodne zajednice\", dodao je Voroncov.\n\nIlon Mask, izvršni direktor kompanije SpaceX, odgovorio je na pretnju tvitom, naglašavajući da je Starlink namenjen samo za mirnu upotrebu.\n\nStarlink is meant for peaceful use only — Elon Musk (@elonmusk)September 17, 2022\n\nNajbogatiji čovek na svetu se u nekoliko navrata sukobio sa Rusijom otkako je poslao 12.000 satelitskih antena u Ukrajinu, kako bi građani mogli da pristupaju internetu u gradovima pod opsadom, a u toj zemlji sada postoji oko 150.000 aktivnih Starlink korisnika.\n\nReceived the second shipment of Starlink stations!@elonmuskkeeps his word! Thank you for supporting Ukraine and peace in the entire world!@OMarkarovathanks!pic.twitter.com/hNZwsXkOCT — Mykhailo Fedorov (@FedorovMykhailo)March 9, 2022\n\nIpak, Starlink je zaista korišćen u vojne svrhe. \"Želim da kažem jednu stvar - Starlink Ilona Maska je ono što je promenilo tok rata u korist Ukrajine\", rekao je jedan ukrajinski vojnik u razgovoru sa novinarom Davidom Patrikarakosom. \"Rusija se potrudila da raznese sve naše komunikacione sisteme. Sada to ne mogu. Starlink radi i pod vatrom Kaćuša, i pod vatrom artiljerije - radi čak i u Mariupolju\".\n\nPodsetimo, Rusija nije prva država koja preti da uništi satelite Ilona Maska. Pretnje o uništenju Starlink sistema su dolazile i iz Kine početkom maja.\n\nVidi opis Rusi prete uništenjem Starlink satelita Ilona Maska Skloni opis PODELI Pogledaj slike Izvor: Unsplash Br. slika: 17 1 / 17 Izvor: Unsplash Br. slika: 17 2 / 17 Izvor: Unsplash Br. slika: 17 3 / 17 AD Izvor: Unsplash Br. slika: 17 4 / 17 Izvor: Unsplash Br. slika: 17 5 / 17 Izvor: Unsplash Br. slika: 17 6 / 17 AD Izvor: Unsplash Br. slika: 17 7 / 17 Izvor: Unsplash Br. slika: 17 8 / 17 Izvor: Unsplash Br. slika: 17 9 / 17 AD Izvor: Unsplash Br. slika: 17 10 / 17 Izvor: Unsplash Br. slika: 17 11 / 17 Izvor: Unsplash Br. slika: 17 12 / 17 AD Izvor: Unsplash Br. slika: 17 13 / 17 Izvor: Unsplash Br. slika: 17 14 / 17 Izvor: Unsplash Br. slika: 17 15 / 17 AD Izvor: Unsplash Br. slika: 17 16 / 17 Izvor: Unsplash Br. slika: 17 17 / 17\n\nPostanite deo SMARTLIFE zajednice na Viberu.",
    "ГАЛИЈАШЕВИЋ ЗА ПРАВДУ: Отворени Балкан или сви Албанци у једној држави": "",
    "РАТ У УКРАЈИНИ: Украјинске снаге гранатирају изборне јединице; Путин потписао важне законе": "РАТ у Украјини траје већ 213 дана.\n\nФото: AP Photo/Evgeniy Maloletka/AP Photo/Efrem Lukatsky/Профимедиа/Илустрација\n\nЛавров: Русија неће предузети прве кораке ка дијалогу са Западом Русија у тренутној ситуацији неће предузети прве кораке ка дијалогу са Западом, изјавио је руски министар спољних послова Сергеј Лавров. - Не одбијамо контакте, а када се добију одговарајући предлози, пристајемо. Наши партнери желе да се састану тихо да нико не зна за то, изволите. Јер увек је боље разговарати него не разговарати. Али у ситуацији у којој смо ми, Русија сада неће предузети никакве прве кораке - рекао је Лавров на конференцији за новинаре после обраћања на седници Генералне скупштине УН у Њујорку, пренеле су РИА Новости. - Они ће нас контактирати па ћемо видети - казао је Лавров. Руски министар спољних послова је нагласио да Русија не одбија преговоре са Украјином, али да што дуже Кијев буде то одбијао, биће теже преговарати. Он је истакао да су све ситуације када Русија може да употреби нуклеарно оружје јасно прецизиране у војној доктрини земље. Foto: Tanjug\n\nЛавров: Референдуми се одржавају на препоруку Зеленског\n\nРуски министар спољних послова Сергеј Лавров рекао је вечерас на седници Генералне скупштине УН у Њујорку да се референдуми у четири области у Украјини које су под контролом руских снага одржавају на препоруку украјинског председника Володимира Зеленског.\n\n- Запад негодује због референдума који се тренутно одржавају у Луганској и Доњецкој Народној Републици, Запорошкој и Харковској области. Међутим, становници тих територија само су реаговали на чињеницу да им је то председник Украјине Володимир Зеленски препоручио у једном од интервјуа из августа прошле године, када је саветовао све који се осећају као Руси да оду у Русију - рекао је Лавров, преносе РИА Новости.\n\nНавео је да \"становици поменутих региона управо то и чине, носе са собом своју земљу, на којој су вековима живели њихови преци\".\n\nФото: АП\n\nДума би 29. септембра могла да расправља о прикључењу делова Украјине Русији\n\nДржавна Дума, доњи дом руског парламента, могла би 29. септембра на ванредном заседању да расправља о законима којима се делови Украјине које су под руском контролом укључују у састав Русије, јавио је данас ТАСС, позивајући се на неименовани извор.\n\nУ случају позитивног исхода референдума, Државној думи ће бити поднети на ратификацију међународни уговори, као и нацрт савезног уставног закона о пријему нових субјеката у састав Руске Федерације.\n\nУ самопроглашенима Доњецкој и Луганској Народној Републици (ДНР, ЛНР) и у Херсонској и Запорошкој области, које су под руском контролом, данас се настављају референдуми о припајању Русији, који су почели 23. септембра. Референдуми ће бити завршени у уторак.\n\nУкрајинске снаге гранатирају изборне јединице у Енергодару\n\nПосланик Државне думе Русије Генадиј Пањин изјавио је да се на референдумима не гласа под претњом аутоматском пушком, те да је за Русију важан сваки глас.\n\n- На разочарење колективног Запада, не гласа се под претњом аутоматом. Становници ДНР излазе у дворишта да што пре дају свој глас. Проценат оних који су гласали је висок - рекао је Пањин који ради у групи међународних посматрача.\n\nКако је додао, сада током референдума за Русију је важан свачији глас.\n\n- И даље нас оптужују за заузимање Крима, насилно припајање. Али размислите: да тада становници Крима нису донели добровољну одлуку, да ли би ове године прошле без побуна, отпора, емиграције? Супротстављање крвавој демократији Запада, нажалост, не само да се наставља, него и ескалира. Нема сумње да ће резултати референдума бити неповратан корак и обележиће историјско поновно уједињење снажне силе - рекао је руски посланик.\n\nПутин потписао важне законе\n\nПредседник Русије Владимир Путин је потписао закон о поједностављеном давању руског држављанства странцима који су склопили уговор о служењу војног рока.\n\nОни ће моћи да поднесу захтев за руско држављанство без боравишне дозволе и без сталног боравка у Русији 5 година.\n\nИстовремено, они могу закључити први уговор о служењу војног рока на 1 годину (раније је минимални период таквог уговора био 5 година).\n\nПредседник је такође потписао указе о казнама затвора до 10 година за дезертерство и недолазак војних лица на служење војног рока, за добровољну предају и за одбијање учешћа у непријатељствима.\n\nЗахарова одговорила Западу\n\nСаопштења која западни медији шире у вези с референдумима у Донбасу нису ништа друго до политика двоструких стандарда, изјавила је портпарол Министарства иностраних послова Русије Марија Захарова.\n\n- Желела бих да скренем пажњу на то да је одржавање референдума прилично широко познато у свету, а прича о томе да је давање права Запорошкој и Херсонској области и републикама Донбаса да направе свој избор имитација, није ништа друго до испољвање политике двоструких стандарда - рекла је Захарова новинарима.\n\nФото: ЕПА\n\nУкрајинске снаге гранатирају Енергодар\n\nУкрајинска војска је у суботу почела је да гађа из артиљерије град Енергодар, саопштиле су градске власти.\n\n- Националисти Оружаних снага Украјине отворили су артиљеријску ватру на град Енергодар! Војно-цивилна администрација саопштава да су забележена четири налета пројектила на град. Молимо грађане да се склоне на безбедна места и да поштују правила безбедности! - наведено је у саопштењу објављеном на Телеграму.\n\nУкрајинска војска током гранатирања Енергодара циља области у којима се налазре изборне јединице, саопштио је шеф градске администрације Александар Волга.\n\nУкрајински артиљеријски напад на Енергодар почео је у суботу током дана.\n\nОн је у изјави за канал „Русија 24“ рекао да гласање, без обзира на нападе, протиче неометано, односно да грађани имају могућност да гласају у својим домовима.\n\nАнтоновски мост\n\nПогледајте како сада изгледа Антоновски мост након серије напада Оружаних снага Украјине:\n\nБајден се сетио да постоји међународно право\n\nПредседник САД Џо Бајден изјавио је да ће против Русије бити уведене „брзе и тешке“ економске санкције као одговор на референдуме који се одржавају у Донбасу, Херсонској и Запорошкој области.\n\n- САД никада неће признати украјинске територије као било шта друго, осим као део Украјине. Руски референдуми су фикција, лажни изговор за покушаје да припоји део Украјине силом, што представља недопустиво кршење међународног права, између осталог и Повеље УН. Са нашим савезницима и партнерима ћемо радити на томе како бисмо створили додатне брзе и моћне економске издатке за Русију - рекао је амерички лидер.\n\n\"You cannot seize a nation's territory by force,\"\n\n\n\nBiden at UN General Assembly\n\n\n\nAlso Biden pic.twitter.com/P4PRVocNGx — Levi (@Levi_godman) September 21, 2022\n\nПомирљиви тон Ирана\n\nИран жали због одлуке Украјине да захлади односе са Техераном због наводног снабедвања Москве иранским дроновима, саопштило је данас иранско министарство спољних послова.\n\nПортпарол министарства Насер Канани \"саветовао\" је Украјину да не потпада под утицај трећих страна који желе да униште односе између две земље, пренео је Ројтерс.\n\nРуска авијација ликвидирала око 300 страних плаћеника у Николајевској области\n\nРуска авијација је у Николајевској области у току протеклог дана ликвидирала око 500 украјинских милитаната, од којих су око 300 страни плаћеници, саопштило је Министарство одбране Русије.\n\nКако је прецизирано, руска војска је извела ракетни напад на привремени положај страних плаћеника у подручју места Калиновка у Николајевској области и том приликом је ликвидирано до 300 милитаната. Такође, високо прецизним нападима на положаје 28. и 59 механизоване и моторизоване пешадијске бригаде Оружаних снага Украјине у подручју града Николајева и 61. брдске пешадијске бригаде у подручју Терновке у Николајевској области ликвидирано је преко 200 екстремиста. Такође су уништена три тенка и 16 војних оклопних возила.\n\nГубици украјинске војске у Харковској области и у подручју ДНР износе преко 140 убијених и рањених војника. Уништено је и 19 јединица војне технике.\n\nРуска средства ПВО су изнад језера Каховка уништиле „бајрактар ТБ-2“ који је летео из подручја Никопоља у правцу Запорошке нуклеарне електране.\n\nКијев је гранатирао викенд насеље „Волна“ које се налази недалеко од Запорошке нуклеарке. Узвратном ватром руске артиљерије угушена је ватрена тачка противника. Како наводи руска војска, ниво радијације у Запорошкој електрани је у нормалним вредностима.\n\nРуска војска је уништила три украјинска складишта муниције у подручју насеља Ановка у ДНР, Сладко и Успеновка у Запорошкој области.\n\nУ Херсонској области уништене су 42 гранате, испаљене из вишецевног ракетног бацача „Химарс“ и „Ољха“, три противрадарске ракете „Харм“ и две тактичке ракете „Точка У“.\n\n\n\nУ Дњепропетровској области руски ловци су оборили украјински МиГ-29 који је био модификован за коришћење америчких ракета „Харм“.\n\nОд почетка специјалне војне операције руска војска је уништила 299 авиона, 155 хеликоптера, 2.062 беспилотне летелице Оружаних снага Украјине.\n\nМО РФ објавило снимак дејства Су-25 на ратишту\n\nЛитванија не да азил Русима који напуштају земљу\n\nМинистар спољних послова Литваније Габриелијус Ландсбергис изјавио је да та земља неће давати азил Русима који напуштају земљу због мобилизације коју је наредио председник Русије Владимир Путин.\n\n- Литванија неће давати азил онима који једноставно беже од одговорности. Руси треба да остану у својој земљи и да се боре. Против Путина - навео је он на Твитеру.\n\nУкрајина се осветила Ирану\n\nМинистарство спољних послова Украјине донело је одлуку да иранском амбасадору у Кијеву одузме акредитације због наводних испорука оружја Русији што није потврђено.\n\n- У Министарство спољних послова Украјине је 23. септембра позван отправник послова Ирана у Украјини. Украјинска страна је донела одлуку да иранском амбасадору у Украјини одузме акредитације, као и да значајно смањи број дипломатског особља иранске амбасаде у Кијеву - наводи се у саопштењу Министарства спољних послова Украјине.\n\nУ саопштењу, међутим, нису наведени никакви докази за изнете тврдње. Раније је портпаролка Беле куће Карин Жан Пјер саопштила да САД сматрају да је Иран наводно послао Русији прву партију беспилотних летелица.\n\nНАТО не намерава да ратује са Русијом због Украјине\n\nНАТО не намерава да ратује са Русијом због догађаја у Украјини, али рачуна на деескалацију са обе стране, рекао је председник Румуније Клаус Јоханис.\n\n- Румунија не намерава да ратује, као што ни НАТО не намерава да ратује са Русијом, али мора да дође да деескалације са обе стране. Ово је веома напета ситуација и ми, који имамо најдужу границу са Украјином од свих НАТО савезника, очигледно смо у посебном положају, али смо спремни за сваки сценарио - рекао је Јоханис током радне посете Сједињеним Америчким Државама.\n\nКако је нагласио, Румунија ипак рачуна на мировне преговоре Русије и Украјине.\n\nМишел: ЕУ да отвори границе за Русе који беже\n\nПредседник Европског савета Шарл Мишел изјавио је у Њујорку да Европа треба да отвори границе за \"Русе који беже из земље\" јер су \"у опасности због својих политичких опредељења\".\n\nНемци опет мисле да Руси неће победити\n\nНемачки канцелар Олаф Шолц истакао је данас, у недељној поруци грађанима, да Русија неће победити у рату у Украјини и да постоје \"друга бојна поља\" којима се мора посветити међународна заједница, пре свега глад, која је велика опасност.\n\nВелика излазност на референдуму у Запорошкој области\n\nПредседница изборне комисије Запорошке области Галина Катјушенко оценила је да је излазност житеља тог региона током првог дана референдума о уједињењу с Русијом била \"невероватна\".\n\nПрема првим подацима, излазност на референдуму у Запорошкој области током првог дана гласања била је 20,52 одсто укупног броја бирача.\n\n- Нисмо очекивали такву излазност првог дана. Јуче је излазност била невероватна. Чланови изборних комисија обилазе једног дана једну улицу, следећег дана другу, али за њима су људи трчали с пасошима, из других дворишта, да би гласали - рекла је Катјушенкова за РТ.\n\nBBC тврди да Украјинци извештавају да \"наоружани војници иду од врата до врата у окупираним деловима Украјине ради прикупљања гласова на референдумима за припајање тих подручја Русији\".\n\nЛиквидирани украјиснки диверзанти\n\nУ Запорошкој области су ликвидирани украјински диверзанти, саопштио је члан главног савета регионалне администрације Владимир Рогов у емисији „Соловјов лајв“.\n\n- Јуче је дошло до покушаја пробоја диверзантско-извиђачке групе. Са два теренска возила су прешли преко контакт-линије у подручју Полога и кренули су ка Розовки, али су пронађени и неутралисани - рекао је Рогов.\n\nБританци о руским плановима\n\nБританска обавештајна служба саопштила је данас да ће руска војска највероватније покушати да нападне бране у Украјини, како би поплавиле руте украјинске војске.\n\nУкрајинске снаге гранатирале пијацу у Новој Каховки\n\nШест великих објеката је срушено, а 15 је оштећено током украјинског гранатирања пијаце у Новој Каховки, у Херсонској области, речено је Спутњику и хитним службама тог региона.\n\nУкупна штета, настала услед ракетног напада, обухвата површину од око 170 квадратних метара. Пет продавница је изгорело, а пожар је у међувремену локализован. У нападу нема жртава.\n\nВицепремијер Крима: Запад мора да се помири с новим светским поретком\n\nВицепремијер Крима Георгиј Мурадов позвао је западне земље да се помире с новим светским поретком, у којем Русија има улогу једног од светских центара.\n\n- Наши противници треба јасно да схвате да грађење новог светског поретка без Русије, без узимања у обзир њених националних интереса, неће успети. Управо то ми показујемо својим бившим партнерима, који за сада не могу да се помире с нашом улогом једног од светских центара - рекао је Мурадов.\n\nЗеленски о мобилизацији\n\nПредседник Украјине Владимир Зеленски оценио је да је мобилизација у руску војску на територијама које контролишу руске снаге \"злочин против конкретних људи, против народа\".\n\nЗеленски је у видео-обраћању рекао да ће \"свет сасвим исправно реаговати и на псеудо-референдуме\" и да ће они бити недвосмислено осуђени, као и на, како је рекао, \"злочиначку мобилизацију\" коју Русија покушава да спроведе на Криму и у другим деловима Украјине које још увек контролише.\n\nХерсонска област жели заједничку будућност са Русијом\n\nХерсонска област се никада неће вратити у састав Украјине, њена будућност је нераскидиво повезана само с Русијом, изјхавио је заменик шефа регионалне администрације Кирил Стремоусов.\n\n- Уверен сам да ћемо ускоро постати субјект једне јединсвене велике земље, државе - рекао је Стремоусов.\n\nВише од 11.000 житеља Херсонске области гласало је на референдуму о уједињењу тог региона с Русијом на изборним јединицама које се налазе на територији Руске Федерације, рекла је новинарима председница изборне комисије Херсонске области Марина Захарова.\n\nМађарска има довољно резерви гаса у складишту, али за један број европских земаља биће немогуће да преживе зиму без руског гаса, изјавио је мађарски министар спољних послова Петер Сијарто.\n\nКијев: Двоје страдало у нападу дроновима на Одесу\n\nНа Фејсбук страници Генералштаба Оружаних снага Украјине наводи се да су у јучерашњем руском нападу на Одесу, уз употребу јуришних беспилотних летелица, две особе погинуле, а још две су повређене.\n\nПрема подацима украјинских снага, уништена је управна зграда у зони луке, а градоначелник града Генадиј Труханов пријавио је штету на четири стамбена објекта.\n\nДелимична мобилизација у Русији\n\nУ Приморском крају у војне јединице и подјединице које се формирају почели су да пристижу грађани позвани из резерве у оквиру делимичне мобилизације.\n\nЗеленски издао налог Генералштабу\n\nПредседник Украјине Владимир Зеленски потписао је указ о стварању 20 војних управа на неконтролисаној украјинској страни територије Луганске Народне Републике.\n\n\n\nОво је пренео Укринформ.\n\nЗеленски је указом наложио Генералштабу Оружаних снага Украјине да спроведе активности у вези са стварањем ових управа.\n\nНапомиње се да овај документ ступа на снагу од дана објављивања.\n\nУ четири украјинске области, на територијама које су под руском контролом, одржавају се референдуми о припајању Русији. Лидери четири области очекују позитиван исход референдума, називајући га великим историјским догађајем. Кијев, ЕУ, НАТО и лидери Групе седам, осудили су референдуме називајући их нелегитимним кршењем Повеље Уједињених нација. У Русији, почела најављена војна мобилизација.\n\nПодсећамо, председник Русије Владимир Путин је пре три дана објавио делимичну мобилизацију у Русији.\n\nМинистар одбране Русије Сергеј Шојгу је рекао да се делимична мобилизација, коју је најавио Путин, односи на особе које имају војно искуство и најавио да ће бити позвано 300.000 резервиста.\n\nПредседник Украјине Владимир Зеленски рекао је да је \"против Украјине почињен злочин\" и затражио да Русија буде кажњена за то.\n\nБОНУС ВИДЕО: Репортер \"Новости\" на првој линији фронтa",
    "Србија и Косово: Шта се мења, шта је исто, а шта још није договорено у саобраћају на прелазима": "",
    "Научни кафе: „Етички изазови нових технологија“": "",
    "Европрајд 2022, Србија и историја: Три деценије од првог Европрајда и 'еуфорије која се могла опипати'": "",
    "Курсна листа за 14. септембар": "?????? ?????? ?????? ?????? ?????? ??????\n\n° C ° C ° C ° C ° C ° C",
    "РУСКИ АНАЛИТИЧАР ЗАПРЕПАСТИО ПОЉАКЕ: Пољска је следећи ешалон за разградњу": "",
    "Божидар Форца: НАТО ће направити нови Берлински зид у Кијеву": "",
    "Француска списатељица Софи Дол стиже у Нови Сад и Београд": "",
    "„Отаџбина“: Александар Вучић и ових дана ради оно што је радио десет година -  заокружује државност друге албанске државе на Балкану": "",
    "Пивница и Сантовац слогом Срба и Словака постали - Пивнице": "",
    "БЛАТ: Овај Евробаскет није најбољи у историји!": "БЛАТ: Овај Евробаскет није најбољи у историји! 17 септембар, 2022\n\nПрелиставање архиве потврђује речи израелског стручњака о јачини Европског првенства\n\nTweet ФОТО: ЕПА / В. Калинина\n\nДејвид Блат, некада сјајни кошаркаш, потом и тренер Макабија, селектор Русије, првака Европе из 2007. године, дао је врло занимљив интервју за грчки „Еурохупс”.\n\nКаже се да је ово најбоље Европско првенство икада, да ли се слажете?\n\n- Прво, морам јасно да кажем да је ово био сјајан Евробаскет и да заиста уживам да га гледам. Друго: Не, не мислим да је ово највеће. Али осим тога, мислим да није могуће чак ни означити, највеће Европско првенство икада за било који од турнира. Тако је тешко рећи тако нешто, попут ове друге расправе о томе ко је највећи играч свих времена. Постоје различите ере и различите врсте тимова. Да тврдим да је овај већи од неких других, нисам сигуран. Али у реду је, знате, живимо у свету медијске екстраваганције, а начин да се промовишу програми, чланци и емисије је да се прича о томе да је ово највеће свих времена. Опет, ово је сјајан Евробаскет. Али да ли је нужно бољи од осталих? Нисам сигуран. Наравно, кошарка је порасла. Видимо да се игра мења. Видимо нове звезде, долазе сјајне звезде, и то је дивно. Немам никакав проблем са тим. Само покушавам да останем донекле искрен у погледу чињенице да је било много сјајних ЕП. Знате, у сврху забаве, гледао сам списак шпанског тима који смо победили 2007. године, у њиховој кући. Само напред и погледајте тај списак на тренутак – рекао је Блат.\n\nКо може да заборави тај списак? Оба Гасола, Родригез, Наваро, Кабезас, Фернандез, Калдерон, Гарбахоса...\n\n- Велико је задовољство, увек одлични играчи и сјајни тимови. Не бих учинио никакво непоштовање на узбуђење које је донео овај сјајни Евробаскет. Али само бих вам рекао да људи треба да буду мало опрезни када кажу, овај је бољи од следећег, знате, а можда и бољи од неких од њих. На пример, на истом том ЕП 2007, Дирк Новицки, Пау Гасол и Тони Паркер су били тамо. Има ли бољег играча од Дирка Новицког? Нисам сигуран. Али то је у реду. Наравно, људи могу сами да бирају и имају своје мишљење.\n\nСви су изненађени што НБА суперзвезде попут Николе Јокића, Јаниса Адетокунба и Луке Дончића нису у полуфиналу.\n\n- Евробаскет је овакав већ дуги низ година и није тако неуобичајено видети много НБА играча који долазе и играју на Евробаскету. Али, неуобичајено је када видите да вероватно три најбоља играча на свету тренутно играју на Евробаскету у исто време и да се не квалификују чак ни за полуфинале. Могу само да вам кажем да гледање свих утакмица и гледање свих тимова само показује једну ствар: у европској утакмици побеђују најбољи тимови. У НБА игри, углавном, побеђују тимови са најбољим играчима. То је велика разлика. То није критика. То је само начин на који се игра. По мом мишљењу несумњиво је трио Јокић - Јанис - Дончић је троје од пет најбољих играча на свету, ако не и три најбоља играча на свету. Али то је друга игра. Постоје различита правила, а врсте одбрамбена које можете играти у Европи у великој мери могу да ограничие одређене играче. Иако су Јанис и Јокић постигли изузетно висок ниво у краћој утакмици, ФИБА окружење мења начин на који се игра. Наглашава различите ствари у игри које највећим звездама нужно отежавају победу.\n\nДончић, Јокић и Адетокунбо су практично незаустављиви у НБА лиги, али овде је ситуација другачија.\n\n- Чињеница да су тимови изграђени на такав начин да морају још више да зависе једни од других за укупан утицај, ефикасност и ефективност тима, један или два играча не могу једноставно да преузму игру као што видите. Искрено, то је једна од ствари које ми се свиђају код тога. То га чини тако забавним. То је изазовно, занимљиво и непредвидиво. Зато ми се свиђају разлике између НБА и европске игре са кошаркашког становишта. Забавно је видети обоје у појединачним случајевима. Такође, забавно је посматрати како се тимови, тренери и играчи прилагођавају сваком различитом окружењу. Такође и шта се дешава када се ова два специфична окружења сретну – истакао је Блат.",
    "Снигур елиминисала Халеп на старту Ју-Ес опена": "",
    "Александра Крунић на 82. месту на WТА листи": "",
    "Сукоб у Украјини: Референдуми о уласку ЛНР и ДНР у састав Русије биће одржани од 23-27. септембра": "",
    "СНП избор је наш – Најмоћнија глобална порука у 21. веку": "",
    "ПРАЈД МЕЂУ УЏБЕНИЦИМА: Шта уче ваша деца": "ВЛАДИМИР ДИМИТРИЈЕВИЋ - ПРАЈД МЕЂУ УЏБЕНИЦИМА: Шта уче ваша деца\n\nПише: Владимир Димитријевић\n\nШТА ЈЕ УЏБЕНИК\n\nУ нашем закону, уџбеник је дефинисан као „основно дидактички обликовано наставно средство, у било ком облику или медију, које се користи у образовно-васпитном раду у школи за стицање знања, вештина, формирање ставова, подстицање критичког размишљања, унапређења функционалног знања и развој интелектуалних и емоционалних карактеристика ученика и полазника, чији су садржаји утврђени планом и програмом наставе и учења и који је одобрен у складу са овим законом.“\n\nУџбеник је књига нормативног значаја, незаобилазна не само у учењу, него и у обликовању вредносног система младих људи.\n\nУ идеолошком друштву тоталитарног типа циљ уџбеника је наметање друштвено обавезне „истине“ ( која је, у ствари, само карикатура стварности ) као нечега што се подразумева. Рођен 1969, имао сам уџбенике на чијим првим странама је увек била Брозова слика ( рецимо, у уџбенику за Општетехничко смешио се самозвани маршал у радничком мантилу за стругом), а у читанци за први основне сачекала ме је прича Пентија Сарикоског, у којој свађу два првачића ( о томе у кога од њих са слике на зиду гледа друг Тито ) учитељ разрешава премудро:“Децо, друг Тито гледа у све нас“.\n\nНадали смо се да идеолошких лажи у уџбеницима више неће бити. Али, авај – уместо титоизма, у наше школе је стигао џендеризам.\n\nЗато, драги читаоци, немојте се зачудити кад вам дете дође у кућу и каже да је решило да промени пол, јер пише да то може, и да је „кул“, у његовом уџбенику биологије.\n\nМајаковски би рекао:„Ви мислите – бунца маларија?“\n\nБило је то, било, али не у Одеси, као у „Облаку у панталонама“, него код нас, у земљи Србији, на брдовитом Балкану, који је НАТО поравнао бомбама и наметнутом идеологијом капиталистичког хипериндивидуализма у терминалној фази.\n\nПредлажем пажљиво читање. И крајњу усредсређеност. Видећете зашто.\n\nИДЕЈЕ „ЛУДЕ БАБЕ“ КАО ОСНОВА НАШИХ УЏБЕНИКА\n\nЏудит Батлер, радикална лезбејка и феминисткиња, била је кључна „идеолошкиња“ џендер лудила, које се сад намеће нашој деци преко нових уџбеника. Немачка научница Габријела Куби у својој књизи „Глобална сексуална револуција“, о тим идејама каже: „Било чија сексуалност је фантазам, само нешто у шта верујемо због тога што се често понавља. Џендер се не да повезати са биолошким полом, који не игра апсолутно никакву улогу и који се пројављује једино због тога што је језички саздан, и зато што људи верују у оно о чему стално слушају. По схватањима Батлерове, наш идентитет је плутајући и флексибилан. Нема мушког и женског бића, него постоје само извесни „перформативи”, то јест човеково понашање се може променити у било ком тренутку“.\n\nЏудит Батлер тврди да је узрок присилне хетеросексуалности инцестни табу, један од најстаријих табуа човечанства. За њу је, објашњава Габријела Куби, „инцестни табу правни акт који забрањује и инцестне жеље и ствара извесне идентитете џендер субјеката кроз механизам принудне сексуалне идентификације“. Шта то значи? То значи да је, за радикалне феминисткиње и ЛГБТ активисте, забрана родоскрнављења препрека ка потпуној „сексуалној слободи“. Женски пол је, по Батлеровој, само конструкција. Габријела Куби указује на значење оваквог става: „Само ако постоји нешто такво као што је жена, жена може бити подвргнута репресији. Само ако постоји „принудна хетеросексуална нормативност” „друге врсте жудње” могу бити одбачене. /…/ Батлерова своди људски идентитет – који се обликује на основу безброј утицаја, а не само пола, укључујући у те утицаје и породицу, културу и религију – на слободно изабрану, променљиву сексуалну оријентацију. По мишљењу Батлерове, породицу не уобличавају везе између родитеља и деце, него самовољни чинови тренутног припадништва. У паралелном универзуму Батлерове, деца не бивају зачета, него „дизајнирана” и произвођена путем вештачких техничких начина репродукције, као што су донирање сперме и јајних ћелија, сурогатно материнство, вештачке материце и манипулација генима. /…/ Према овој теорији, мушки и женски пол појединца је небитан за његов идентитет, и представља „диктатуру природе” против човековог самоодређења, од које се треба ослободити. Човеков идентитет је, уместо полом, одређен његовом сексуалном оријентацијом, због чега је флексибилан, променљив и разнолик. Ова илузија, или „фантазам”, о два пола створена је инцестним табуом и лингвистичким одредницама какве су „мушкарац” и „жена”, „отац” и „мајка”, које се морају уклонити да бисмо „изумели” себе саме. „Ознаке” друштвене хетеросексуалности морају бити одстрањене из сваке области. Мушкарац и жена, брак и породица, отац и мајка, полност и плодност нису нешто природно; реч је о нечему што је проглашено, и помоћу чега се успоставља хегемонија мушкарца над женом, као и хетеросексуалности над свим облицама сексуалног понашања. То треба да буде разорено до темеља“.\n\nЏендер револуција доноси идеологизовану изједначеност мушкарца и жене; разградњу мушког и женског полног идентитета; борбу против нормативног хетеросексуалног понашања, уз потпуну правну и социјалну једнакост, као и привилеговање свих нехетеросексуалних начина живота; абортус као тзв. репродуктивно право жене; присилну сексуализацију деце и омладине; систематски рад на сиромашењу породице, са циљем да се деца одузму оцу и мајци и предају неототалитарној држави. Џендеристи иду дотле да тврде да мушка доминација није плод мушке делатности на подређивању жене, него производ самог језика, који је одвише „мушки“. Зато траже да се језик мења у складу са њиховим суманутим визијама, маскираним у „науку“.\n\nЏУДИТ БАТЛЕР НИЈЕ НАУКА\n\nУ „Искушењима радикалног феминизма“, Слободан Антонић се позабавио научношћу идеја Џудит Батлер. Ево шта нам је открио:“Рецимо, када нас неко пита ког је пола наша беба, а ми одговоримо: ‘То је дечак’, тим чином се такође успоставља род“. И још:“Или, рецимо, када деца читају и преписују из буквара реченице: ‘Мама кува’, ‘Тата поправља ауто’, ‘Бака плете’, ‘Деда чита новине’… Наизглед, то су пуки описујући искази. Они сведоче о свакидашњици обичне породице. Али, то није само опис онога што се дешава, то је и дискурзивна потврда модела понашања преко којих се уобличавају типичне родне улоге. Ти искази у позадини, дакле, имају и скривену, прописујућу функцију. Управо понављање таквих исказа, из нараштаја у нараштај ђака, јесте (ус)постављање рода. Њиме се поједине родне улоге утврђују као ‘природне’, па је реч о процесу тзв. натурализације која је један од кључних начина деловања ‘режима моћи маскулиног и хетеросексистичког тлачења’, односно ‘хегемоније маскулине и хетеросексистичке моћи““.\n\nНаравно, како запажа Антонић, та теорија је толико општа да је лишена сваког информативног садржаја:“Она је слична „теорији лептира“ која каже да је све на свету по¬- везано, па замах крилима лептира у Кини има неког ути¬ цаја на појаву урагана на Флориди.“ Прави научник утврђује истинске каузалне везе, а не плаши Флориђане лептировима у Кини, вели Антонић. Учење Џудит Батлер својеврсна је магијска вера у свемоћ чаробних формула:“Као што шамани верују да ће кроз одгова¬рајућу, чврсто формализовану језичку праксу произвести жељену стварност, тако и поједине радикалне феминисткиње верују да ће кроз одговарајућу, чврсто формализовану језичку праксу произвести жељени облик друштвене једна¬кости полова. Такође, као што шамани мисле да онај члан племена који не поштује њихове строге језичко-ритуалне форме производи зло за цело племе, тако и поједине ради-калне феминисткиње претерују у веровању да свако ко се не држи њиховог формализованог језика тиме ојачава систем тлачења жена и наноси свим женама директну штету.“\n\nОдатле се врши удар на граматику, јер се Џудит Батлер позива на канадску шаманку маскирану у научницу, Монику Витиг, која је тврдила да су мушкарци и жене политичке категорије, а не природне чињенице. Зато се не сме рећи, у граматичком мушком роду, ОН И ОНА СУ ДОШЛИ, НЕГО ОН И ОНА СУ ДОШЛИ/Е.\n\nКакав је квалитет „научног стила“ Џудит Батлер? Часопис Philosophy and Literature 1998. године доделио јој прву награду на „Такмичењу лошег писања” (The Bad Writing Contest).\n\nОна је, ако нисте знали, почасна докторка Универзитета у Београду.\n\nЏЕНДЕР ИДЕОЛОГИЈА КАО УБИЈАЊЕ ПОЛА\n\nОткуда све ово?\n\nУ постмодерном распаду свих вредности, појавила се, на НАТО Западу, на врхунцу неолибералног капитализма, убице сваке различитости, и идеја свеопште андрогинизације човечанства – није битан биолошки пол, него „род“, то јест начин на који нам друштво намеће да смо мушкарци и жене. Нисмо ми то што јесмо по природи, него зато што су нас тако „конструисали“. Циљ – направити идеалног потрошача, биће без својстава, а онда убити човека као таквог, кроз трансухуманизам и вештачку интелигенцију.\n\nЈош крајем седамдесетих година прошлог века, у књизи „Смак света“, Драгош Калајић је записао да ће човечанство бити изложено тиранији идеолошке андрогинизације, која ће устати против биологије:“У контексту културних референци феномен трећег секса треба видети и као последицу хтонског обележја модерне културе, дакле као неку врсту секуларизованог израза древних хтонских фигурација Примордијалног Јединства андрогиних или хермафродитских обележја. При разматрању тих агенса процеса мутација не треба пренебрегнути и биолошке факторе који ту очигледно имају дегенеративни карактер./.../ Са становишта разматрања симптома и знакова смака света, у феномену травестије или трећег секса треба видети и изразе свести модерног човека о универзуму опасности у коме живи. У том погледу делимо мишљење Малапартеа који је у феномену масовних израза травестије и хомосексуализације живота видео путеве бекства модерног човека од одговорности свог реалног положаја и облика, изложеног претњама тоталитарних система. Али путеви тог бекства спасавају човека и од криза савести, коју изазива свест о слому етичких енергија, о капитулацији моћи остварења начела humanitas. Ипак, и ти путeви бекства чине део илузија модерног човека, јер воде новим опасностима, новим тиранијама које се већ данас спроводе управо у име идеја трећег секса.“\n\nШто Калајић рече, тако нам се стекло.\n\nБИОЛОШКА ИСТИНА\n\nПонављамо, научна истина је сасвим другачија од идеја Џудит Батлер и њених, женских и мушких, јуришлија: друштвени фактор није занемарљив, али полност се, пре свега, одређује биолошки, и разлике се виде од детињства. У анализи квазинаучних теза радикалног феминизма, Слободан Антонић је прецизан:“Различито понашање дечака и девојчица приликом игре – дакле, током слободног деловања, без утицаја одраслих и њихове културе – показује те дубинске, еволутивне слојеве полног понашања. Од најранијег узраста, примећују психолози, дечаци показују веће склоности да се играју предметима који се могу употребити као оруђе или оружје (штапови, камење итд.), него девојчице, као што и лакше и брже уче њихову примену. Такође, дечаци користе знатно шири простор за игру од девојчица и, у узрасту 8–11 година, имају и до три пута већу „недозвољену територију“ (по родитељском ограничењу) на којој се играју, него девојчице . Дечаци тог узраста се боље од девојчица сналазе и на непознатом терену – боље памте распоред растиња или зграда, боље се оријентишу у простору итд. Истраживања која су спровођена у савременим друштвима – и у оним више „традиционалистичким“ (попут Кеније) и у оним више „модерним“ (попут Канаде) – показала су да се шестогодишњаци оба пола играју – само уколико им се дозволи да бирају – десет пута дуже са истим полом, него са супротним. Дечаци се радије играју са дечацима, а девојчице са девојчицама јер су њихови обрасци играња различити, као и начини на који се сукобљавају. Због тога се дечаци боље„слажу“ у игри са дечацима, а девојчице са девојчицама. На том узрасту, наиме, дечаци до жељене играчке чешће долазе гуркањем, надметањем и отимањем, а девојчице вербалним убеђивањем, па и манипулацијом („та играчка је моја (иако није – С. А.), мораш да ми је вратиш“). Иако поједини дечаци започињу игру са девојчицама, девојчице најчешће „погрешно“ одговарају (не телесним надметањем већ вербалним убеђивањем), због чега су за дечаке мање изазовне за даљу игру, и обрнуто.“\n\nТо је наука. Џендеровска прича је науколико трабуњање. И то трабуњање сад је у нашим уџбеницима.\n\nКАКО СУ НАМ НАЈАВИЛИ ЏЕНДЕР УЏБЕНИКЕ\n\nЗа време ноторног министра просвете Младена Шарчевића, џендер бојовници су покушали да, под видом борбе против насиља, у школе убаце уџбенике „нестандарног секса“, о којима је, априла 2017, у „Политици“ писао Миша Ђурковић:“Кад се, међутим, отворе ове позамашне књиге уочава се да је такозвана борба против насиља у породици заправо замишљена и реализована као борба за промоцију хомосексуализма и порнографије, за подстицање дечје сексуалности, за подстицање експеримената у том пољу, као и за опањкавање традиционалне породице. Око 50% материјала промовише хомосексуализам и порнографију. У приручнику за биологију деца могу да науче какао се правилно изводи француски пољубац, али и следеће: на питање \"Да ли је тачно да постоји мушки и женски кондом? Чему служи женски кондом?\" даје се одговор:“И девојке које воле девојке користе заштиту кад воде љубав. Некада је важно имати у виду да се жене лезбејске оријентације можда нису увек идентификовале као лезбејке, те имају и своју сексуалну предисторију као „стрејт“ особе. У оквиру лезбејског љубавног односа, средство заштите су фолије од латекса или полиуретанске (врло танке, од меке пластике), квадратног облика, које се користе да се покрију женске гениталије или анус током оралног секса. Помажу као баријера да се спрече полно преносиве болести.\"Затим се детаљно описују орални и анални секс и оргазам.“\n\nУ уџбеницима је писало и ово:“Религија се одређује као један од основних извора мушког насиља над женама, а мастурбација препоручује као нешто сасвим природно и потребно. Деци се објашњава да су сексуалност и сексуални избор динамичне и несталне категорије које стално треба преиспитивати итд./…/На крају треба рећи да на питање да ли је породица сигурно место, аутори одговарају да је породични дом у ствари најопасније место у данашњем друштву!?“\n\nЗахваљујући заједничкој борби наших интелектуалаца и шире јавности, Шарчевић је повукао ово ругло маскирано у уџбенике, али је јавно признао да је то од нас тражио „меки окупатор“ из Брисела ( окупатор се, на Балкану, увек представљао као цивилизатор ).\n\nИпак смо, јер смо, наравно, „напредни“, дошли до џендер уџбеника. Претходно су прекројени планови и програми. И прошло је, свуда.\n\nБИОЛОГИЈА ЗА ОСМАКЕ: „ВИРЏИНА“\n\nКако то изгледа данас?\n\nУџбеник за осми разред, аутори Гордана Субаков Симић и Марина Дрндарски, издавач Нови логос, а ту су, скупа са Новим логосом, Национална географија и, наравно, Клет. У првом делу уџбеника, у поглављу о полности, на страни 155, прича о биoлошком полу осенчена је причом о „роду“, то јест џендеру:“Тако, на пример, постоје особе чији биoлошки пол и родна припадност нису подударни ( на пример, особа женског пола осећа се као мушкарац ). Због тога је важно да разумемо те чињенице и да будемо толерантни према различитостима, да уважавамо специфичност других људи и њихов избор сопствене полности, то јест сексуалности“. А онда, да би се показало како је то чак и традиционално, даје се опис „феномена вирџина“:“Вирџина је културни феномен јединствен у свету који се јављао на југу наше земље, али и у Црној Гори и Албанији. У породицама које нису имале мушких потомака једно женско дете на захтев родитеља или шире заједнице преузимало је улогу мушкарца заветујући се да неће ступати у брачну заједницу./.../ Знале су да пуцају из оружја, носиле су мушку одећу и радиле мушке послове“.\n\nТо за традиционалисте – видите, било је и во времја оно џендер трансформација.\n\nБИОЛОГИЈА ЗА ОСМАКЕ: ХИРУРШКИ КОРИГУЈМО ПОЛ\n\nИздавач „Дата статус“, уџбеник биологије за осми разред, аутори Гордана Ковачевић и др Немања Рајчевић: џендер идеологија сасвим усвојена. И дивљим Србима се препоручује, на страни 86, којим путем ићи у џендер будућност:“У заједницама које толеришу особености сваког појединца, људи код којих се родни и полни идентитет не прихватају су прихваћени и равноправни. Међутим, многе друштвене заједнице имају унапред предвиђене родне одлике на којима се инсистира од рођења. Од девојчица, будућих жена, се очекује да буду нежне и привржене породици, а дечаци се припремају да буду храбри и јаки. Подударност родног и полног идентитета се намеће од рођења, избором одеће или фризуре. „Женске“ и „мушке“ играчке су увод у оно што се од деце очекује кад постану одрасли људи. Оваква подела на искључиво два предвиђена рода доводи до дискриминације међу половима или дискриминације особа код којих се полни и родни идентитет не подударају“. Пише и ово:“Наука се све више бави испитивањем и решавањем проблема људи чији се полни и родни идентитет не подударају. Хируршким корекцијама пола, хормоналном терапијом или психотерапијом, овим људима се значајно може помоћи у успостављању полног и родног идентитета“.\n\nВаше дете чита уџбеник, и дође кући, и каже:“Мама, тата, крећем у новом правцу!“\n\nА ви? Шта ћете ви да радите?\n\nКАКО ИЗГЛЕДА ПРОМЕНА ПОЛА\n\nДа не бисте замишљали како индустрија промене пола ради ( а, како каже Марија Стајић, она доноси мајсторима у тој области око 1,3 милиона долара по особи ), ево исповести једног момка са Запада који је постао женско, па опет решио да буде мушко:“Хтео бих свима да кажем шта су нам одузели, шта заиста значи кад је нешто неповратно и како та стварност изгледа за нас. Нико ми није рекао ништа од овога што ћу вам сада испричати.\n\nНемам никакав осећај у пределу препона. Могли бисте ме убости ножем, а ја не бих ни знао да сте то урадили. Читав тај део је отупео, као да је затрпан гранатом и није у стању да схвати шта му се десило, иако је прошло 4 године. Четири дана после операције покидао сам један шав, обећали су да ће га средити, преклињао сам их у имејлу да ми то среде, а они су ме уместо тога презрели. После ових година, поред моје нове вагине имам нешто што изгледа као да ми недостаје комадић меса, буквално изгледа као да ме је неко засекао. И даље неће да ми то поправе.\n\nНико ми није рекао да ће ми остати корен пениса, да то не може да се уклони – што значи да вам буквално остане патрљак унутра који се помера. Кад узимаш тестостерон и кад ти се врати либидо, ујутру се пробудиш с тим патрљком, као да имаш дрвени пањ, али без стабла. Волео бих да је ово само шала. А ако узимаш тестостерон после операције, ризикујеш да ти унутар нове вагине израсту унутрашње длаке. Замислите да после свега треба још и да се бакћете с длакама које расту унутра? Какав избор… да узимаш тестостерон и будеш здрав, али и наказа, или да останеш бесполни евнух.\n\nТо је нешто што се никада неће вратити и један од разлога зашто сам ишао на операцију. Моја жеља за сексом умрла је око 6 месеци након почетка хормонске терапије и у то време ми је било драго због тога, али сада, 10 година касније, схватам шта пропуштам и шта никад нећу добити назад. Јер чак и да имам жељу за сексом, моја нова вагина је тако узана и мала да не бих могао да имам однос чак и кад бих хтео. А кад користим мали дилататор, ту и тамо осетим понешто што више личи на бол него на задовољство.\n\nЈедино задовољство које могу да осетим долази од простате која ми је померена унапред и умотана у жлезде из пениса, што значи да не могу да имам ни анални секс јер постоји ризик од даљих оштећења. А онда су ту и снови. Често сањам да имам оба пара гениталија, и у сну сам забринут што имам оба, питам се, зашто оба? Кажем себи да треба да се пробудим, јер знам да је то само сан. А онда се пробудим у кошмару који представља мој живот.\n\nУ тим тренуцима амнезије док се будим, руком додирнем препоне очекујући нешто што је ту било 3 деценије, али више није. Срце ми на тренутак стане, сваки проклети пут. Онда је ту одлазак у тоалет. Треба ми око 10 минута да испразним бешику јер је веома споро, болно, а и зато што цурка помало без обзира на то колико се опустим, и онда све живо испрскам, а и ја будем мокар. И тако, након што се оперем, мало касније схватим да ми је доњи веш мокар – ма колико да сам се брисао, и даље цури помало скоро сат времена. Никад нисам помислио да ћу у 35. години ризиковати да смрдим на мокраћу куда год пођем.\n\nСад долазим до тренутка када сам детранс (вратио се у свој биолошки пол – прим. прев.) и полако увиђам да је све ово трајно. Током транзиције, био сам опсесиван и нимало ми није било добро, не могу да верујем да им је било дозвољено да ми ово ураде, чак и поред свих црвених заставица упозорења. Нису ме чак ни питали да ли желим да замрзнем сперматозоиде нити да ли желим децу. У опсесивном, веома лошем стању у ком сам био, они су само климали главом и нису ми рекли реалност, како ће ми живот изгледати. И на крају, ту је дилатација, што је као нека демонска церемонија где се набијаш на колац читавих 20 минута чисте агоније који те подсећају на сопствену глупост. А ово није ни половина свега што ми се дешава. И ово није кајање, ово је бол и бес. Ј**еш све који су допустили да се ово дешава.“\n\nОво се, драги читаоче, полако, полако, кроз уџбенике намеће нашој деци.\n\nБИОЛОГИЈА ЗА ОСМАКЕ: КАД ТЕ РОДИТЕЉИ РАЗУМЕЈУ\n\nЕво и „Вулкановог“ уџбеника, опет биологија за осми разред. Милица Маркелић, Ива Лакић, Катарина Зељић, Невенка Кузмановић нас воде у „срце таме“, представљене као џендер светлост за нецивилизоване. Тамо се баш – баш иде до краја, од стране 131 до стране 135. Тако читамо:“Примера ради, још као бебе дечаке чешће облачимо у „мушке“ боје ( нпр. плаву и зелену ), а девојчице у розе и љубичасто; купујемо им „мушке“ или „женске“ играчке, учећи их да се понашају као мушкарци и жене“.\n\nТу су и „трансродне особе“, рођене „у погрешном телу“:“Оне често имају потребу да се облаче и изгледају као особе супротног пола, а понекад се подвргавају одређеним видовима терапије ( хормонска или хируршка терапија ) како би промениле пол“. Дата је и сличица такве особе, са све њеним знаком. Онда се прелази на особе које су биолошки међуполне, да би се указало на постојање „родно неутралних“, које не припадају “искључиво једном или другом роду“. И онда, изненада, КАО УЏБЕНИЧКА ЧИЊЕНИЦА, тврдња да међуполних има више него риђокосих, а ђацима се препоручује да на Интернету сазнају „What It’s To Be Intersex”.\n\nИ, на крају свих крајева, поучна причица:“Рођен сам као девојчица. На рођењу су ми дали женско име. Кад сам имао 13 година рекао сам мајци да желим да будем дечак. Мама је била шокирана и није могла да разуме. После неколико месеци то је испричала тати и он се ваома наљутио. Мислилим су да сам ја само једног јутра устао и одлучио да будем мушкарац. Истина је да ја то нисам бирао. Ништа се није десило што ме је навело да тако размишљам. Рођен сам такав. Нису ми дозвољавали да облачим мушку одећу. Када сам имао 16 година, пронашао сам књигу о трансродним особама и дао је мами да прочита. То је све променило. Признала ми је да је и њу и мог тату највише бринуло како ће све то утицати на мој живот – да ли ћу моћи да нађем посао и партнера. Сада имам њихову пуну подршку, имам посао и у срећној сам љубавној вези“.\n\nТо треба да уче ваша деца.\n\nИЗ УЏБЕНИКА У СТВАРНОСТ\n\nА ево како то изгледа у напредној Канади, кад из уџбеника пређе у стварност:“Канађанин Пол Волшт је, после 20 година брака у ком је са женом добио седморо деце, у 52 години (2015. године, када је прича доспела у јавност) напустио породицу, изјавио да се идентификује као девојчица од шест година по имену Стефони, и пронашао старији пар који га је усвојио. Но, ова „шестогодишња девојчица“ ипак вози ауто, и дању ради као возач грталице (додуше, обучен у хаљиницу), а после подне престаје да се „претвара“ да је одрасли мушкарац и враћа се хаљиницама, сокницама и бојанкама. Стефони је иначе и у „инцестуозној“ вези са усвојитељем, који „усвојеној ћерки“ допуштају да се игра с њиховим унуцима.“\n\nШто се тиче лажи да међуполних има више него риђокосих, Марија Стајић нам даје чињенице:“Према подацима Удружења међуполности Северне Америке (Intersex Society of North America), особе с родном дисфоријом – с карактеристикама оба пола, па чак и с хромозомским аномалијама – рађају се једна у 1.500 или 2.000 особа (вероватноћа за поједине синдроме иде и до 1 : 13.000, 1 : 83.000, па чак и 1 : 150.000). С друге стране, вероватноћа да се роди риђокосо дете износи 1 : 200, како каже пројекат Технолошка иницијатива, који је покренула Катедра за генетику на Медицинском факултету Универзитета Станфорд.“\n\nЈедном речју, научност оваквих уџбеника у Србији је слична научности уџбеника географије у коме би писало да је Земља равна плоча која почива на четири слона. Али, ако НАТО џендеристи кажу, и у то мора да се верује.\n\nГРАЂАНСКО ВАСПИТАЊЕ ЗА ГИМНАЗИЈАЛЦЕ\n\nУ приручнику за професоре грађанског васпитања, иза којих стоји мисија ОЕБС- у Србији и Завод за унапређење образовања и васпитања ( наравно, иза тог Завода је Министарство просвете, а приручник је из 2020. године ) има и оваква поука:“Сексуална оријентација је термин који се користи како би се описао образац емоционалне, романтичне или сексуалне привлачности која код једне особе може бити усмерена према мушком, женском, оба пола, ниједном полу, или другом полу.\n\nЗато је уобичајена подела сексуалне оријентације (али има и другачијих подела на више врста) на: хетеросексуалност,бисексуалност,хомосексуалност,асексуалност. Унутар ове поделе постоје врло различити називи за особе које нису хетеросексуалне, али се често користи збирни израз ЛГБТ популација.”\n\nНе зна се, научно, шта је узрок те оријентације, пише у овом приручнику, али нема везе, веле, јер је „сексуална оријентација део личног и друштвеног идентитета утемељен на привлачности, понашању којим се испољава та привлачност и осећајем припадности заједници особа које деле ту привлачност“, при чему таквих има од 5 до 20% у сваком друштву.\n\nФамозна одлука о избацивању хомосексуалности из класификације болести СЗО из 1991. није довољна, јер, веле аутори приручника, „посебно узнемирава то што многи људи мисле да имају толеранцију према особама другачије сексуалне оријентације јер декларативно немају ништа против њих, само нека то остане њихова приватност (у четири зида), што је такође вид дискриминације.“ Хомофобија је опака и опасна, а негде је и законом забрањена:“Очигледно је да само доношење закона не може да реши тај проблем. Потребна је клима толеранције, као и за све различитости, што се развија на различите начине (образовањем, путем медија, грађанским иницијативама...). Тај развојни пут није ни брз ни лак, али свакако води ка унапређивању опште друштвене климе толеранције. То се може илустровати примером Београдске параде поноса која је од 2001. до 2019. прошла кроз турбулентан процес који показује да је могуће развијати културу друштвене толеранције на различитост, мада има још пуно тога што треба урадити до пуне равноправности.“\n\nДакле, да би се све уредило како тражи НАТО Империја ( Вашингтон плус Брисел ), ПРАЈД мора бити мера и провера наше стварности.\n\nЗатим приручник за професоре грађанског васпитања рекламира Лабрис као „организацију за лезбејска људска права“ и вели да је то „лезбејска, феминистичка, невладина, непрофитна организација основана са циљем промоције лезбејских људских права и лезбејске видљивости у друштву.“ Ту су и „поруке подршке“:Свака љубав заслужује поштовање; Ја сам поносна на моју другарицу лезбејку.\n\nЈОШ МАЛО ПРАВЕ НАУКЕ\n\nПошто се у Немачкој спрема закон по коме ће свако, после четрнаесте године, моћи да дефинише свој пол како хоће, сто двадесет немачких научника и лекара дигло је глас против лудила, и јасно поручило: „Ми, научници и лекари, тражимо од јавних медијских сервиса да истинито представљају биолошке чињенице и научна сазнања. Захтевамо да се престане са идеолошким третирањем теме транссексуалности и да се представљање биолошких појава заснује на чињеницама и стању истраживања и науке. Тврдња да постоји мноштво „родова“, односно међуступњеви између мушкарца и жене лажна је.“\n\nПотписници апела примећују да се у телевизијским емисијама, радијским прилозима и на налозима јавних сервиса на друштвеним мрежама подстиче „транс-еуфорија“ и да се „пут у наводно право тело“ описује као нешто врло лако, што није тачно: „Реч је о девојчицама које се подвргавају хируршком одстрањивању груди и материце и узимају медикаменте који спречавају развој примарних и секундарних полних карактеристика. А о могућим и делом непоправљивим телесним и психичким последицама таквих мера не говори се. Уместо тога, извештавање је усмерено на то да се што боље чује реч лобиста квир и транс група, које тврде да биолошки пол може да се мења социјалном идентификацијом са тим полом. Тиме се ради у корист планиране реформе закона о транссексуалности, према којој ће свако моћи да дефинише свој пол једноставном изјавом, и деца која су навршила 14 година могу против воље својих родитеља да се одлуче на хормонско и оперативно прилагођавање другом полу“.\n\nТо доводи до кобних последица. Потписници апела оптужују медије у Немачкој да су, у служби транс и квир лобија, довели до тога да се број деце и младих који су на третману због поремећаја сексуалног идентитета за нешто мање од десет година повећао за 25 пута.\n\nДа ли то хоћемо?\n\nПОБЕДА СМРТИ У СРБИЈИ\n\nПо најновијем годишњем извештају америчке Централне обавештајне агенција ( ЦИА, снајка, ЦИА ) Србија је ПРВА У СВЕТУ по стопи смртности. Умире 16,39 на хиљаду људи. Иза нас су Румунија и Литванија. Али СРБИЈА ЈЕ ПРВА ПО УМИРАЊУ У СВЕТУ.\n\nУ Србији, мање од 1% брачних парова има четворо и више деце.\n\nУ таквим околностима, држава би, на све могуће начине, морала да ради на побољшању демографије – између осталог, и кроз школски систем. Вредности брака, породице, рађања морале би нам бити на првом месту.\n\nОчито је, међутим, да је Србија под меком (?) окупацијом, и да она не може да одбрани свој систем вредности, у народу који мајку велича изреком:“И Бог има мајку“.\n\nДок се ово питање не буде решило у складу са потребама овог народа и свих народа који са нама живе, настављаћемо да пропадамо, причајући приче о златном добу и авионима – камионима.\n\nУВИДИ ЕМИРА КУСТУРИЦЕ\n\nУ интервјуу датом часопису „Међународни односи“, који издаје Мнистарство спољнх послова Руске Федерације, познати српски режисер Емир Кустурица је, априла 2021, годину дане пре Коначне битке на Украјини, истакао:“Сада се, под маском пандемије, обавља оно што је челник Светског економског форума у Давосу, Клаус Шваб, назвао „велики ресет“. Западне силе настоје, скоро униформно, да, преко својих средстава масовног информисања и на друге начине, спроведу масовну кампању и фактички остваре депопулацију становништва. На основу унакаженог марксизма они стварају нову левичарску оријентацију, која у живот спроводи све што се може назвати уништењем држава и малих народа. О томе говори статистика. Срби сваке године имају 35 хиљада више умрлих него рођених, изврши се 140 хиљада абортуса, а код нас се води расправа о закону о истополним браковима. Ако се коцкице споје, испада да, чак и кад би хомосексуалци и лезбејке могли да усвајају децу, остаје питање: а коју децу ће усвајати? Свакако ону која ће, у све већем броју, стизати са Истока, из области захваћених „ратним пожаром“, и којима су отворене најмоћније силе Запада, да би, по свему судећи, Западна Европа била уништена, са чиме се она, на сваки могући начин, и слаже“.\n\nКустурица је додао:“Да се наставак распада Југославије збива у Србији, види се и по томе што ми немамо закон о заштити ћирилице. Ако се постави питање – шта је важније за Србију, заштита ћирилице или истополни бракови, одговор је, наравно, – ћирилица. Али се нико не усуђује да тај закон донесе, што јасно указује на то да су магистрални правци развоја, укључујући војску, полицију и остало, одређени споља, нису самобитно српски. Све се то одвија под различитим изговорима“.\n\nТо су, наравно, само изговори.\n\nКОНАЧНИ ЦИЉ\n\nАња Филимонова нам је на време написала шта чека Србију под окупацијом НАТО џендероваца: „Неизбежне последице по државу и друштво су следеће: истинска стратегија није заштита права на хомосексуалне везе или права самих хомосексуалаца ( српско законодавство има пун спектар заштите и обезбеђења људских права ), него најшире распростирање и афирмација сексуалне аморалности и друштвене разузданости, пре свега међу младима. Дечаци и млади мушкарци, као потенцијални заштитници отаџбине, главна су циљна група. Али психолошко насиље над појединцима и друштвом није довољно - одмах после њега иде експанзија на државном нивоу. Државни органи, наука, култура, образовне установе стављају се под надзор професионалних геј активиста.\n\nЦиљ им је трансформација друштва и државе у складу са својим стандардима. С обзиром на савремене когнитивне и информативне технологије, ова трансформација може да се спроведе веома брзо.\n\nСнажна мрежа геј активиста и њихових следбеника, коју подржава сва моћ Европске уније, агенција и установа САД, међу којима је главна улога у доба председника Обаме дата USAID, „погодује“ ослобађању од религиозних вредности, морала, етике, здраве логике, историјског, културног и цивилизацијског наслеђа, „ослобађање“ од Бога и саме људске природе. USAID добија нови задатак – стварање међународне армије обучених лобиста који имају за циљ да наметну законе што сексуалне мањине изједначавају са сексуалном већином, нарочито кад је у питању легализација истополних бракова и усвајање деце од стране истих.\n\nУ складу са плановима USAID, прва фаза тог програма концентрисана је на земље у којима је и даље снажна религиозна свест. ( Подсетимо се да је Агенција за међународни развој Стејт Департмента, USAID, из Русије протерана 2012. године. Током протекле две деценије USAID, познат као главни извозник америчке демократије и других западних „вредности“, укључујући и хомосексуализам, непосредно се, путем добром плаћене мреже НВО, бавио антируским подривачко - разорним акцијама, а све под видом „хуманитарне помоћи“ ). Припрема професионалаца USAID да лобирају за права ЛГБТ заједнице указује да је агресивно наметање „мањинских“ права и џендер идеологије процес противудржавни и антисуверенистички.\n\nСуштински, то је понижавање и насиље над српском државом и друштвом, рат без краја и бе ограничења, у коме нико неће бити поштеђен.\n\nБрз развој бихејвиорално – социјалног тумора разара оно што је главно – породицу, која је темељ сваког друштва. Настаје својеврсна „симулакрум армија“ мушкараца који не желе да имају породицу, децу, унуке и праунуке. Резултат: сви постају непријатељи – српски интелектуалци, верници, непослушни, читаво друштво и, на крају, држава, против које се треба борити свим доступним средствима.\n\nШта се, пак, нуди у замену за религиозне, моралне и породичне вредности?\n\nНишта.\n\nВакуум.\n\nИндивидуалистичка изолованост, свеопшти неморал, правни хаос, слатко осећање победе међу ЛГБТ удружењима, гнусне радости пожуде тзв. „геј парада“, и „mind police“ – ето шта ће царевати на рушевинама разорене Србије.“\n\nУџбеници о којима смо говорили само су увод у коначно разарање Србије. Што нису учиниле НАТО бомбе 1999, учиниће баш ти уџбеници. Како је Запад у распадању кренуо да признаје све могуће „сексуалне оријентације“, ускоро би се, и у „нашим“ уџбеницим,а могла, као нешто позитивно и толерантно, наћи и педофилија, насликана као љубав према деци, зоофилија, представљена као љубав према животињама, и некрофилија, са све култом мртве драге. А у скандинавским земљама, као једно од решења еколошког проблема, неки „научници“ већ помињу канибализам.\n\nАко не устанемо против џендер лудила у школама, и то сви као један, ко зна шта нас чека!\n\nЛИНГВИСТИЧКИ ЕУШВИЦ: СРПСКИ ЈЕЗИК НА УДАРУ ЏЕНДЕР ЛУДИЛА ИЛИ ОПЕТ ЛУДА БАБА ПРОТИВ СРБИЈИЦЕ\n\nЖивећи под „меком окупацијом“ Империје Вашингтон – Брисел дочекали смо, 2021. године, да Скупштина државе Србије, бавећи се „родном равноправношћу“, удари и на српски језик, тражећи да се спроводи идеја луде бабе Џудит Батлер, иначе почасне докторице Универзитета у Београду. Она је, као радикална феминисткиња и лезбејка, устврдила да мушки и женски пол нису пресудни за обликовање човека, него да се, пре свега језичким „наметањем“, формирају „родне улоге“ што их целог живота носимо. Радикалне феминисткиње на њеном трагу оптужиле су граматички мушки род да је израз насиља над женама и свим другим џендерима, и да је у питању тзв. „фалогоцетризам“. Наводно, језик какав је до сада био у употреби јесте својеврсни „фалус“ који силује умове, пре свега радикалних феминисткиња, и оне се с тим морају обрачунати. Пошто иза лудих баба каква је Џудит Батлер стоји глобалистички олош са својим парама и оружјем ( а циљ му је, у име наводног либерализма, трансхуманизам, јер тврде да је човек превазиђен и да, као такав, укључујући и полни идетитет, не сме више да постоји ), онда се и Србијица, прва на свету по стопи смртности, нашла на путу у лингвистички ЕУшвиц, један од израза културе смрти.\n\nПокојни академик Предраг Пипер објаснио нам је о чему је реч:“Идеологија родне равноправности део је идеологије радикалног феминизма, која је део идеологије глобалног неолиберализма, која све више добија одлике глобалног тоталитаризма. То нема много везе са науком, него представља покушај да једна спорна теорија („род“ не зависи од пола и важнији је од пола) добије статус научно утемељене и неспорне идеологеме, која се представља као једино исправно политичко мишљење и којој се затим законом обезбеђује њена правна неприкосновеност под претњом казне и примене силе према онима који друкчије мисле и говоре.“\n\nДа се зна: србијански џендер кловнови, маскирани у законодавце, предложили су казне за све оне који се њихових лудости не буду придржавали.\n\nЏЕНДЕРАШИ НАМ ОТИМАЈУ ДИВНУ РЕЧ РОД\n\nВладислав Ђорђевић, који се дуго и озбиљно бави идеологијом џендеризма, указује на лаж самог појма „родне равоправности“:“Први проблем са синтагмом „родна равноправност” јесте лингвистички. Придев „родна” добијен је од именице „род” која у стандардном српском језику углавном има значење „сродства” – генетске („крвне”) повезаности одређених особа. Стога се она налази у у свим речима која указују на биолошку повезнаост јединки (сродство, родбина, родитељ, родитељство, пород, породица, породилиште, народ итд.). То је основно значење и грчке речи genos, и латинских речи gens и genus, и енглеске речи gender. Међутим, у феминистичком новоговору реч „род” је попримила сасвим друго значење. „Род” ту означава друштвену конструкцију пола. Другачије речено, „род” је социјализацијом (васпитањем) обликован пол. То представља радикално удаљавање од његовог основног значења. Реч „род” у феминистичком жаргону није добра не само што је нова и тиме збуњујућа, него и стога што представља дубоко изопачење њеног основног смисла; у основном смислу реч „род” осноси се на биолошко сродство, а у феминистичком смислу та реч се управно не односи на биолошко сродство, него на његову друштвену трансформацију. Кључни разлог зашто реч „род” не треба користити у феминистичком смислу није лингвистички него научни: пол, као биолошка датост и „род” као друштвено уобличење пола немогуће је одвојити. Биолошке и друштвене утицаје не могуће је одвојити. Само пуком менталном спекулацијом то се може раздвојити. Не постоји научно оправдање за ту поделу. Подела на „пол” и „род” је вештачка конструкција и не треба је чинити.“\n\nПосле скупа одржаног у оквиру борбе против џендер лудила јула прошле године у Матици српској, наши научници су се огласили и рекли шта је “the name of the game”:”Свака интервенција у језику са становишта било које идеологије, што само по себи не може бити у складу с науком о српском језику, недопустива је и, уколико се не спречи, могла би имати несагледиве последице, будући да је језик суштински чинилац индивидуалног и колективног идентитета. Граматички род као лингвистички конструкт, далеко сложенији него како се то у банализованој интерпретацији Закона предочава, због одсуства чврсте и доследне корелације с полом у ванјезичкој стварности, није ни могао бити предметом правне обраде, а нарочито не законских прописа.”\n\nТо је порука коју је требало послушати. Авај, нисмо је послушали.\n\nШТА КАЖЕ СРПСКА НАУКА О ЈЕЗИКУ?\n\nМатица српска и Одбор за стандардизацију српског језика обдарили су нас драгоценим зборником „Положај српскога језика у савременом друштву/ Изазови, проблеми, решења“. Зборник је настао управо на основу резултата научног скупа одржаног у Матици 3. јула 2021. године. С обзиром да се велики број учесника бавио баш џендер квази – лингвистиком, која се, тобож, брине за права жена, решили смо да прикажемо само ставове жена – универзитетских професорки и научних радница, које су, бранећи достојанство српског језика и здрав разум, рекле своју реч у пуноти њених значења. Пошто су се „луменке“ каква је Гордана Чомоћ наводно бориле за „права жена“, „џендеришући“ српски језик, треба видети шта објективна наука ( а, хвала Богу, Србија има низ озбиљних подвижница науке ) о томе каже.\n\nМарина Јањић, са Филозофског факултета у Нишу, објашњава како би изгледало када би Закон о родној равноправности примењивао у језичкој пракси, пре свега школској, јер, се, каже она, „грубим језичким интервенцијама и претеривањима опире и сам језички систем (на плану семантике долази до комичних ситуација (домаћица и домаћин, тренер и тренерка, косач/косац и косачица/косилица), на плану синтаксе и стилистике долази до рогобатних конструкција приликом паралелног набрајања истих речи са значењем бића различитог пола (студент и студенкиња, водитељ и водитељица, епидемиолог и епидемиолошкиња, психолог и психолошкиња), док на плану лексике неприродна решења парају уши и делују извештачено: витешкиња, ентузијасткиња, перфекционисткиња, лингвистикиња, дерматолошкиња, гинеколошкиња, онколошкиња, истраживачица, археолошкиња, етнолошкиња, комуниколошкиња, социолошкиња, биолошкиња, астролошкиња... Оваквим вештачким интервенцијама у језику морала би се покренути тектонска померања и у правцу решавања статуса именица женског рода којима се означавају бића природног мушког пола јер ће се онда они осетити дискриминисаним и феминизираним (Алекса, Андрија, Немања, Страхиња, Владица, Тадија, Никола, судија, владика ).“\n\nВесна Ломпар, са Филолошког факултета у Београду, писац низа уџбеника граматике, опомиње нас какве би последице џендер кловнијада имала по наставу српског језика:“Применом овог закона, дакле, аутори уџбеника би били у позицији да више размишљају о форми родно осетљивог језика него о садржају онога о чему пишу. А постоје, као што знамо, много важније ствари о којима треба водити рачуна у уџбеницима. И поменућу само још један пример везан за учење српског језика као страног. До сада је увек било потребно нагласити страним студентима (на почетном нивоу) да је у упитној реченици типа Ко је дошао? глагол увек у једнини и у мушком роду (ако глаголски облик разликује род), чак и кад је одговор на ово питање, на пример, Ана (да странци не би направили типичну грешку и питали Ко је дошла?). Не знам да ли би и у оваквим случајевима требало примењивати родно осетљив језик. Ако јесте, онда ћемо његове правилне обрасце лакше усвојити ако сви почнемо да говоримо српски језик као страни.“\n\nДа будемо странци у својој земљи – то је циљ лингвистичке окупације.\n\nОСТАВИТЕ ЈЕЗИК НА МИРУ\n\nМарина Спасојевић, са Института за српски језик САНУ, одлучно устаје против новог закона у коме пише да се „џендер језик“ намеће како би нам се променила свест и како би друштвени односи процветали равноправношћу:“Не треба језик да се мења да би се променило нешто у друштву, него кад се стање у друштву промени, то се види и у језику. И те промене се виде и кад су жене у питању. Не би у речницима биле навођене васпитачице, учитељице, директорке и сл. као особе женског пола које се баве одређеним занимањем, врше одређену функцију и сл., да жене нису стекле право гласа, почеле да се образују и учествују у јавном животу, тј. да се нису прошириле њихове друштвене улоге. Све ово потврђује да није потребна никаква законска „интервенција“ у језику да би жена „постала видљива у језику“. Управо, називи на дипломи као професор српског језика, или печату као доктор опште медицине и сл. не би требало да унижавају жену, већ да покажу да је она једнака мушкарцу. Јер, род у језику не треба мешати са полом у природи, онда би, рецимо и Николе, Илије, Тадије и други им сапатници требало да траже правду за себе јер се мењају као именица жена, а шта тек рећи за један од највиших црквених чинова – владику, а могле би се љутити и судије мушкарци. Исто тако именице као што су архитекта, бирократа, капиталиста имају промену као именица жена и односе се на особе оба пола, иако су граматички мушког рода, као и њихови дублети на консонант архитект, бирократ, капиталист, (ш)то опет говори о томе да су именице неутралне када је у питању исказивање пола.“\n\nСофија Милорадовић, са Института за српски језик САНУ, указује на решеност питања које је друштву на силу наметнуто јер се „родна равноправност обезбеђује управо употребом родно неутралних облика, док инсистирање на обележавању пола у контексту у коме је тај податак заправо ирелевантан – сматрам – може указивати на дискриминацију.“\n\nЈордана Марковић, са Филозофског факултета у Нишу, нуди сасвим разуман предлог:“Видим два елемента о којима би требало дискутовати – један је употреба облика женског рода за називе занимања, титула, звања особа женског пола, а други је примена закона у вези с тим. За први предлажем усвајање закључка да такве облике треба употребљавати кад год је то могуће и кад год се укаже потреба за тим. У вези са применом Закона предлажем да се упути захтев за измену Закона у делу који предвиђа казне ако изостане обавезна примена тих лексичких облика.“\n\nСасвим је јасно да џендер лигвистика није ништа друго до покушаја инквизиторског наметања лажи у име тоталитарне идеологије.\n\nТРИЈУМФ НОВОГОВОРА\n\nАна Јањушевић Оливери, са Филозофског факултета Универзитета у Приштини, сматра да се кренуло путем орвеловског новоговора:“Дакле, родно сензитивни језик се намеће путем законских норми као „новоговор“, а циљ његовог успостављања јесте „промјена свијести, мишљења и ставова“. Ова проблематична дефиниција отвара макар два питања. Ко има право да мијења свијест, мишљење и ставове, ако се они притом не косе са етичким нормама друштва? Да ли је циљ овога закона обезбјеђивање равноправности међу половима или промјена свијести, односно промјена система вриједности?“\n\nИсидора Белаковић, са Универзитета у Новом Саду, подећа нас да овако радикални нису ни у ЕУ:“На основу наведених извода потпуно је извесно да употреба родно осетљивог језика у Европској унији, за разлику од Републике Србије, није обавезујућа у свим доменима његове употребе. У Закону о родној равноправности Републике Србије није, дакле, реч о примени европских вредности, него о наметању идеологије једне групе, која не само да није у складу са општим начелима Европске уније него се њеном применом суочавамо са тоталитаризмом противуставне природе, којим се забрањују основна права човека – права на слободу мишљења и изражавања.“\n\nНа ово се надовезује Ана Ранђеловић, са истог Института:“Мовирани фемининуми су присутни и потребни у језику и процес њиховог стварања се шири у складу са све већом улогом жена у савременом друштву. Тај процес треба да се одвија, као и до сада, природно и спонтано, у складу са постојећим нормама српског језика, без језичког инжењеринга и вештачког стварања ове групе именица, а време ће показати хоће ли се новоформирани облици, који су у складу са дериватолошким и свим другим нормама српског језика, припојити нашем језичком систему, не нарушавајући његову структуру.“\n\nЈезик је жива стварност, а не подручје идеолошких надгорњавања.\n\nТЕАТАР АПСУРДА\n\nДр Јованка Радић, са Института за српски језик САНУ, писала је о „уродњавању“ српског језика:“Примењен на ткиво српског језика, идеолошки конструкт зв. родно осетљив језик задире у безмало све поре његове структуре, и, разарајући механизам функционисања делова трочлане категорије именичког рода, којa прожима све нивое језика – разара језик као систем. Захтев да „жена (и мушкарац)“ буду „видљиви“ у језику није могуће испунити уколико се не поништи функционисање именица као симболичких јединица одвојених од физичког тела и полности.“\n\nДр Наташа Вуловић Емонтс, са истог Института, указује на тоталитарно – утопијску природу подухвата везаног за џендеризицју језика:“Узимајући наведено у обзир, неминовно се намеће асоцијација с делима писаца театра апсурда, са оним на шта су нпр. Харолд Пинтер и Михаел Бахтин упозоравали у својим делима. Пинтер је говорио да је свесном модификацијом језика у делу Још једно пред спавање (2005) описао тежњу ка унификацији термина чиме ће се стварност приближити томе да буде једнозначна, док Бахтин наводи да монологични дијалогни дискурс подразумева жанрове који потенцирају само једну перспективу – ону која одговара систему који се идеолошки репродукује. Наука о језику је јасна. Као несумњиво иманентно слојевит феномен, језик јесте живи организам, он се одиста мења у складу с потребама, али се на тај организам не може утицати, он не трпи силу. Ако језик сам ствара, адаптира облике који су му потребни, његова природа је устројена тако да се постепено развија, те чему онда прописивање стриктном законском обавезом? У савременом жаргону младих стварају се и блогери и блогерке, као и јутјубери и јутјуберке, да ли ће језик те лексеме сачувати или створити неке нове, произаћи ће из реалности. Једноставно, употреба језика не иде одозго – притиском, него одоздо – праксом.“\n\nРајна Драгићевић, са Филолошког факултета у Београду, нас подсећа:“Ако се има у виду анимозитет који говорници српског језика имају према вештачким речима и ако се тој чињеници дода податак о високом проценту већ постојећих именица које означавају женска лица и имају непожељно значење, а нарочито ако се узме у обзир податак да брига о једном облику равноправности обавезно води ка дискриминацији у некој другој сфери, јасно се може претпоставити да ће вештачке, насилне творенице које намеће Закон о родној равноправности, у реалној употреби, служити искључиво за омаловажавање жена. То значи да би стварна борба за права жена подразумевала хитно заустављање насиља над језиком које води у још изразитију поларизацију међу половима и дискриминацију жена.“\n\nЗапамтимо: овакво законодавство не води смиривању, него продубљивању раскола у друштву.\n\nЗАКОН ПРОТИВ СРПСКОГ ЈЕЗИКА\n\nСања Ђуровић, са Филолошко – уметничког факултета Универзитета у Крагујевцу, истиче:“Често се могло чути да је Закон о родној равноправности заправо закон против српског језика. Мора се рећи само један у низу. Ако Србима не треба ћирилица, ако нам није потребно елементарно знање српског језика и српске културе, српске традиције и свега што је својствено само нама, питам се само коме ли ће онда бити потребно. Бусамо се вековима у груди како чувамо све наше, а на сваком кораку сами себе демантујемо. Морамо се вратити себи, коренима, знању, струци, морамо поштовати једни друге и схватити да помодарство савременог доба води заглупљивању, пропадању и утапању у масу. Имали смо и још увек имамо изванредне научнике, светски признате стручњаке, сјајне спортисте, уметнике, на мапи смо мали, али умом велики, увек били. Нажалост, много се енергије улаже у ово питање које је лингвистички кристално јасно већ деценијама. Срећнија бих била да је оволико простора и енергије посвећено изради универзитетских уџбеника, речника, осмишљавању стратегија за оживљавање свести о значају језика и писма и другим значајним научним питањима.“\n\nПроф. др Зорица Никитовић, са Филолошког факултета Универзитета у Бањалуци, нас опомиње:“Језички терор траје већ неколико деценија, али када нас у овој најновијој „озакоњеној“ мјери запљусну разне, да не кажем разнородне, тренерице, говорнице, посланице, насилнице и друге ине војникиње за све бројнија „права“ овога времена (и овдје је деконструисана семантика, прав значи ‘исправан, истинит’, а какав је то „закон“ у коме породица управо пожртвованим васпитањем које подразумијева и казну, губи „право“ на властито дијете?!), свијест будућих реципијената тог и таквог језика – а то су наша дјеца – уз све друге саблазни којима су свакодневно изложена, биће потпуно деконструисана.“\n\nМиланка Бабић, са Филозофског факултета Универзитета у Источном Сарајеву, подсећа на шире последице примене овако суманутог закона:“Посљедице примјене Закона о родној равноправности нужно ће се одразити и на српски језик на ширем плану, мимо граница Србије. Уколико се дата законска рјешења у будућности примијене, отвара се нови проблем који утиче на статус српског језика у Босни и Херцеговини. Ако Република Српска не донесе исти закон, примјена србијанског неће бити обавезна, а то подразумијева нову регионалну варијантну диференцијацију стандарднојезичке норме, што српском језику, ако је циљ да се очува на садашњем свом простору, није потребно.“\n\nЗаконодавство које раскољује Србе са ове и оне стране Дрине – коме то треба?\n\nКОГА БРАНЕ ОЦВАЛЕ БОРКИЊЕ ЗА ЏЕНДЕР?\n\nКсенија Марицки – Гађански са новосадског Филозофског факултета нас подсећа:“А наше остареле феминисткиње залажу се за застареле феминистичке флоскуле и скојевски острашћено терају цео свет да се бави којекаквим глупостима, које су нажалост прошле легално Скупштину. А могуће катастрофалне последице у будућности овако катастрофалне злоупотребе Устава и демократије – никог не занимају. У нашој земљи је регистровано 2508 медија, не знам колико је десетина хиљада људи у њима запослено, и они сад сви морају да примењују ове накарадне и скроз ненаучне препоруке, под неподношљивом претњом новчаних казни. Замислите само какав хаос може настати кад оволики народ самовољно почне да модификује језик.“\n\nНаравно, квази – „лингвисткиње“ неспрестано лажу како језик, овакав какав је, дискриминише жене. Рада Стијовић, са Института за српски језик САНУ, показује којим се методама лагања служе да би наметнуле своју агенду:“То ( џендер – боркиње, нап. В.Д.) илуструју примером пара домаћин/домаћица: „Реч домаћин често чујемо искључиво у изузетно позитивном значењу (домаћин човек, прави домаћин и сл.), док се реч домаћица употребљава пежоративно (она не ради ништа, домаћица је и сл.)“. У богатој лексикографској грађи у коју имам увид нисам наишла ни на један једини пример у коме се домаћица употребљава у негативном контексту. Напротив, та реч има или неутрално значење (жена која води домаћинство, обавља кућне послове и сл.) или чак изразито позитивно, где је она изједначена са појмом газдарица или глава куће или има значење супруга и сл. Тако, нпр., у Речнику косовско-метохиског дијалекта Глише Елезовића стоји да је домаћица 1. ‘жена домаћинова, вредна и кућаница жена’ и 2. ‘вредна и чуварна жена’.“\n\nПроф. др Валентина Питулић са Филозофског факултета Универзитета у Приштини говори о месту жене у нашој народној књижевности:“Шта би рекли феминистички покрети (о наводној угрожености) ако би им се дао само један пример из народне традиције, и то онај најстарији слој певања који припада митолошким песмама, у којима звезда Даница (као некаква древна богиња, а не мушко божанство) уређује космос тиме што жени сјајнога месеца муњом из облака. Песма почиње стиховима: „Фалила се звијезда Даница / оженићу сјајнога мјесеца“. Жени је додељена улога ствараоца, а тек у каснијем слоју певања појавиће се Бог коме звезда Даница даје „небеске висине“. Или, да подсетимо да у усменој традицији „ни на небу ни на земљи“ вила, дакле синоним женског принципа, „на грани од облака“ зида град. У митолошком и космогонијском поимању света жени је још у древним временима дата улога градитељке која зида, учествује у чину стварања и успоставља однос земаљског и небеског, о чему је подробно писао Миодраг Павловић.“\n\nДакле, жена у српском народном предању није понижена – она је често дивинизована.\n\nБЛИЖИ СЕ ПОРАЗ ЏЕНДЕР ЛУДИЛА\n\nГодине 2021, Џудит Батлер је кукала у „Гардијану“ како њена „генијална идеја“ пропада широм света:“У јуну је мађарски парламент убедљивом већином изгласао да се из јавних школа елиминишу сва учења повезана са „хомосексуалношћу и променом пола“, повезујући LGBTQI права и едукацију о њима са педофилијом и тоталитарном културном политиком. Крајем маја, дански посланици су усвојили резолуцију против „претераног активизма“ у академској средини, док су на попис виновника уврстили родне студије, расну теорију, постколонијалне и имигрантске студије. Прошлог децембра, врховни суд Румуније оборио је закон који је требало да забрани „теорију родног идентитета“, али су бурне расправе о томе настављене. Трансфоби у Пољској проглашавају зоне слободне од „транс идеологије“, у жељи да је очисте од корозивних културних утицаја из Америке и Британије. Турско повлачење из Истанбулске конвенције у марту изазвало је узнемирење у ЕУ, јер се један од кључних приговора Турске односио на заштиту жена и деце од насиља, при чему је овај проблем повезан и са страном речи „род“.“\n\nСасвим у складу с тим, и Србија је ушла у фронт борбе против џендер лудила.\n\nОТПОР У СРБИЈИ\n\nСве србистичке катедре, са свих шест државних универзитета у Србији, и Национални просветни савет, сагласни су са стручним мишљењем Матице српске и Одбора за стандардизацију српског језика, да се новим стандардима квалитета уџбеника (који су још на нивоу предлога, нису усвојени) не инсистира на коришћењу родно осетљивог језика у уџбеницима:“Будући да у овим публикацијама није заступљен став званичне србистике, те да у њима нису наведене одлуке Одбора за стандардизацију српског језика у којима је језичка струка закључила да примена одредби које се тичу језика у Закону о родној равноправности представљају насиље над српским језиком и његовом књижевнојезичком нормом, оне не могу бити узорне приликом састављања уџбеника и њиховог оцењивања када је језик у питању. Уместо њих треба препоручити „Нормативну граматику српског језика”, овогодишње издање Матице српске, у којој постоји поглавље и о овом домену употребе стандардног српског језика.“\n\nЈасно и гласно.\n\nРОДНА РАВНОПРАВКА БРАНИ ЏЕНДЕРЛОГИЈУ\n\nНаша Повереник за заштиту равноправности ( ово „наша Поверник“ намерно ) крикнула је против струке и науке:“Примену и увођење родно сензитивног језика не могу спречити никакви покушаји да се под изговором правних нејасноћа уствари жени не призна улога коју има у друштву. Родно сензитиван језик је већ заживео, јер млађе генерације без проблема прихватају и изговарају разна до јуче типично „мушка” занимања у женском роду – војникиња, кадеткиња, психолошкиња, научница, републиканка, инжењерка... Уосталом, српски језик, на чијој заштити многи инсистирају, одвајкада познаје род, број и падеж, те ни у овом случају, не видимо разлог за одступања − немају дилему у институцији посвећеној заштити равноправности.“\n\nА онда се сазнало да је Високи савет судства још прошле године истакао да је „родно осетљив језик противуставан и de facto и de iure и законски текст би требало повући из процедуре. У образложењу овог мишљења, ВСС наводи да се тим законом уводи: „‘вербални деликт‘; да се уставне категорије не могу ограничити или суспендовати актом ниже правне снаге, какав је закон; да мањинске групе имају право да користе жељену терминологију и себе означавају онако како мисле и треба, али се суштински, путем закона и осталима жели наметнути та терминологија, уз претњу да, уколико и они не користе прописану терминологију, потпадају под казнену норму. Такво законско решење води угрожавању права већине да користи и употребљава свој језик, у конкретном случају српски, јер би морали да користе „родно неутралне“ и остале предложене термине, који нису у духу српског језика. Тако би, рецимо, судије, уколико у својим одлукама не би користиле терминологију прописану у датом закону, већ стандардизоване појмове и речи, биле кажњене као и судови у којима врше функцију. То би пак омогућило подношење групних тужби и покретање поступака што би додатно оптеретило судове и фактички присилним путем наметнуле употребу терминологије неприродне за већину становништва“.\n\nАдвокатска канцеларија Радић каже да се очекује од Завода за унапређивање образовања и васпитања и Министарства просвете да одустану од плана да, најдаље до 30. маја 2024. израде све уџбенике и друга наставна средства на „родно осетљивом језику“ чиме би све професоре српског језика заменили познаваоцима родно осетљивог језика. Такође се очекује од Зоране Михајловић, потпредседника Владе и председника Координационог тела за родну равноправност да са сајта Владе скине приватни Приручник за примену родно осетљивог језика.\n\nБлижи се пораз глобалистичке џендермерије, у нас и у свету. “Go softly on”, рекао би Фортинбрас у „Хамлету“.\n\n\n\nПроширена верзија текста објављеног у три наставка у недељнику „Печат“ ( 2, 9. и 16. септембра 2022. године )\n\nИзвор: Печат/Правда"
}