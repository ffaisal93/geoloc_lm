{
    "शंघाई सहयोग संगठन में नजर आया भारत का संयम और संतुलन": "शंघाई सहयोग संगठन में नजर आया भारत का संयम और संतुलन\n\nभारत की विदेश नीति आज के दौर में नई पहचान बना रही है। खास तौर पर ऐसे राष्ट्रों और अंतरराष्ट्रीय संगठनों के बीच जिनमें आपसी तनाव और विरोधाभास की भावना ही उनकी पहचान हो गई है, भारतीय विदेश नीति आपसी तालमेल से संतुलन बनाए रखने की भूमिका में है।\n\nPublished: September 19, 2022 08:15:25 pm\n\nस्वर्ण सिंह\n\nविजिटिंग प्रोफेसर, यूनिवर्सिटी ऑफ ब्रिटिश कोलम्बिया और प्रोफेसर, जेएनयू, नई दिल्ली भारत की विदेश नीति आज के दौर में नई पहचान बना रही है। खास तौर पर ऐसे राष्ट्रों और अंतरराष्ट्रीय संगठनों के बीच जिनमें आपसी तनाव और विरोधाभास की भावना ही उनकी पहचान हो गई है, भारतीय विदेश नीति आपसी तालमेल से संतुलन बनाए रखने की भूमिका में है। यह भारत की इस उभरती छवि का उदाहरण ही है कि प्रधानमंत्री नरेन्द्र मोदी ने बीते सप्ताह शंघाई सहयोग संगठन की २२वीं शिखर वार्ता के दौरान रूस के राष्ट्रपति व्लादिमीर पुतिन से लंंबी मुलाकात के दौरान साफ कहा कि युद्ध आज के दौर में व्यावहारिक नहीं है। हमें खाद्य और ऊर्जा से जुड़ी चुनौतियों से मुकाबला करना चाहिए। इस शिखर वार्ता की पूर्व संध्या पर अनौपचारिक रात्रिभोज में नहीं होने के बावजूद पुतिन से मोदी का यह दो टूक संवाद खबरों में छाया रहा।\n\nसब जानते हैं कि पिछले कुछ दशकों में भारत की अमरीका और उसके मित्र देशों के साथ नजदीकियां तेजी से बढ़ी हंै। विश्व की उभरती बड़ी अर्थव्यवस्थाओं में सबसे ज्यादा वृद्धि दर वाले भारत का और भारत के प्रति दूसरे देशों का यह बदला रुझान उसके रूस जैसे पुराने और भरोसेमंद मित्र देश के साथ ही, चीन व पाकिस्तान जैसे शत्रु देशों के लिए चिंता विषय हो सकता है। लेकिन, एक तथ्य यह भी है कि वे देश जो अमरीका के दुश्मन देशों के रूप में माने जाते हैं, उनके साथ भी भारत लगातार तालमेल बनाने की कोशिश करता रहा है। वहीं अमरीका और उसके मित्र देशों के प्रति भी भारत की चिंता बराबर रहती है। एक-दूसरे को शक की निगाह से देख रहे आपस में बंटे देशों को जब भारत अपने साथ जोडऩे की कोशिश करता है, तो यह भी बात सामने आती है कि उसकी बहुसंरेखन विदेश नीति का अनुमोदन और समर्थन भी बढ़ता हुआ नजर आता हैं। जाहिर है, भारत को ऐसे जटिल और उलझे हुए अंतरराष्ट्रीय ढांचे व भूमंडलीकरण के परिप्रेक्ष्य में एक दूसरे पर बढ़ती निर्भरता में अपनी विदेश नीति को संतुलित और संयमित दृष्टिकोण से सावधानी से गढ़ते हुए आगे बढऩा होगा।\n\nदिलचस्प तथ्य यह भी है कि प्रधानमंत्री मोदी की राष्ट्रपति पुतिन से करीब आधा घंटा की मुलाकात की न तो औपचारिक घोषणा हुई और न ही पत्रकारों के सवालों से इसकी आधिकारिक पुष्टि हुई। पीएम मोदी की चीन के राष्ट्रपति और पाकिस्तान के प्रधानमंत्री से मुलाकात की अटकलें भी खूब चल रही थीं। एक समाचार एजेंसी को तो पीएम मोदी की चीन के राष्ट्रपति से मुलाकात की खबर का खंडन तक करना पड़ा। दुनिया की अहम समाचार एजेंसियों की इस बात में खूब रुचि नजर आई की भारत के पीएम किस-किस राष्ट्राध्यक्ष से मुलाकात करेंगे और किससे नहीं। यह दिलचस्पी विश्वमंच पर भारत की बढ़ती प्रासंगिकता को दर्शाता है।\n\nपिछले सात महीनों से चले आ रहे यूक्रेन संकट के संदर्भ में यह भी समझना होगा कि यहां अमरीका का रूस और चीन से तनाव और भी बढ़ गया है। शंघाई सहयोग संगठन का यह शिखर सम्मेलन उनके राष्ट्राध्यक्षों के लिए इन 15 देशों का समर्थन प्रदर्शित करने का पहला अवसर था। इन पन्द्रह देशों में भारत ही अकेला देश है, जो अमरीका का करीबी मित्र कहा जा सकता है। साथ ही अमरीका के क्वाड जैसे संगठनों का सदस्य भी है। अमरीका की तरफ से आने वाले सभी तरह के दबाव और प्रोत्साहनों को नकारते हुए भारत अभी तक रूस की यूक्रेन में सैन्य कार्रवाई की आलोचना न करने की अपनी नीति पर कायम है। इसीलिए प्रधानमंत्री मोदी की राष्ट्रपति पुतिन से मुलाकात होगी या नहीं होगी, यह चर्चा काफी अहम थी। यह इसलिए भी, क्योंकि भारत को अपनी इस नीति के प्रत्यक्ष और परोक्ष लाभ-हानि को देखते हुए अपना निर्णय करना था।\n\nअमरीकी विदेश मंत्रालय जब अप्रत्यक्ष तरीके से राष्ट्रपति पुतिन से तालमेल बढ़ाने व रूस के साथ आने वाले देशों को चेतावनी भरे लहजे में संदेश देता है, तो उसे भी समझना होगा। विदेश मंत्रालय का कहना था कि ऐसा करने वाले देशों को इसकी कीमत चुकानी पड़ सकती है। रूस को लेकर अमरीकी रवैये का अंदाजा इसी बात से लगाया जा सकता है कि अमरीका ने रूस को आतंक को बढ़ावा देने वाला देश तक करार दे दिया। शंघाई सहयोग संगठन की शिखर वार्ता की पूर्व संध्या पर आयोजित भोज में पीएम मोदी का शामिल नहीं होना भी कूटनीतिक सूझबूझ का परिचायक ही कहा जाएगा। भोज में रूस के राष्ट्रपति पुतिन, चीन के राष्ट्रपति शी जिनपिंग और पाकिस्तान के प्रधानमंत्री शहबाज शरीफ से होने वाली मुलाकात के दौरान क्या संवाद हो सकता है, इसको लेकर भी अटकलें लगाई जाने लगी थीं। ऐसे मौकों पर आपसी मेल-मिलाप और बातचीत व उसके निहितार्थों की चर्चाओं को विराम देना काफी मुश्किल हो जाता है।\n\nरूस, चीन, पाकिस्तान तीनों देशों से अमरीका के तनावपूर्ण संबंधों में इजाफा ही हुआ है। दूसरी ओर भारत इन तीनों देशों के साथ तालमेल बैठाने के साथ-साथ अमरीका और उसके मित्र देशों से सामरिक व आर्थिक हिस्सेदारी को लगातार आगे बढ़ा रहा है। यह बात सही है कि यूक्रेन संकट एक बड़ी चुनौती है, लेकिन यह भारत की संयम और संतुलन वाली तटस्थता वाली विदेश नीति को ओर मजबूत करने का अवसर भी साबित हो रही है। एक तरह से भारतीय विदेश नीति में आ रहे इस मौलिक बदलाव में शंघाई सहयोग संगठन का यह शिखर सम्मेलन अहम पड़ाव कहा जा सकता है।\n\nभारत विश्व की बीस सबसे बड़ी अर्थव्यवस्थाओं वाले देशों के संगठन, जी-20 , जिसमें अमरीका और उसके मित्र देश शामिल हैं, के साथ-साथ युरेशिया के पंद्रह देशों के शंघाई सहयोग संगठन की भी अध्यक्षता का अवसर मिल रहा है। उम्मीद है कि आने वाला समय भारतीय विदेश नीति की इस संयम और संतुलन वाली छवि को विश्व पटल पर और मजबूती से उभारेगा।\n\nशंघाई सहयोग संगठन में नजर आया भारत का संयम और संतुलन\n\nपढ़ना जारी रखे\n\nपत्रिका डेली न्यूज़लेटर अपने इनबॉक्स में दिन की सबसे महत्वपूर्ण समाचार / पोस्ट प्राप्त करें सब्सक्राइब करें",
    "Hilary Clinton ने डांस करती फोटो पोस्ट करके Sanna Marin को किया सपोर्ट, फिनलैंड की पीएम ने दिया यह रिएक्शन": "Hilary Clinton Posts Dancing Photo : “डांस करती रहिए।” अमेरिका में पूर्व में राष्ट्रपति पद की उम्मीदवार रहीं हिलेरी क्लिंटन ने रविवार को यह ट्वीट किया। इस तरह उन्होंने फिनलैंड की प्रधानमंत्री सना मारिन (Finnish Prime Minister Sanna Marin) को अपना व्यक्तिगत समर्थन दिया है। सना मारिन के पार्टी करने के शौक के हाल में सुर्खियों में आने के बाद हिलेरी क्लिंटन ने ऐसा किया है।\n\nक्लिंटन की पोस्ट में उनका एक फोटो भी है, जिसमें वह 2012 में कोलम्बिया के दौरे के दौरान भीड़भाड़ वाले क्लब में हंसते हुए डांस करती नजर आ रही हैं। उस समय वह सेक्रेटरी ऑफ स्टेट थीं। हिलेरी ने लिखा, “डांल करती रहिए @marinsanna।”\n\nमारिन ने ट्वीट के जरिये अपने रिएक्शन में कहा, “धन्यवाद @Hillary Clinton” और उन्होंने दिल की एक इमोजी भी शेयर की।\n\nमारिन के व्यवहार पर उठे थे सवाल\n\nहाल में मारिन का दोस्तों और सेलिब्रिटीज के साथ डांस और पार्टी करते हुए वीडियो लीक हो गया था।\n\nआलोचकों ने कहा कि एक प्रधानमंत्री के लिए यह अनुचित व्यवहार नजर आता है, वहीं क्लिंटन सहित अन्य ने 36 वर्षीय राजनेता के दोस्तों के साथ एक निजी आयोजन का लुत्फ उठाने के अधिकार का बचाव किया है।\n\nमारिन ने कहा, मैं भी इंसान हूं\n\nदुनिया की सबसे युवा प्रधानमंत्री मारिन ने कहा, “मैं एक इंसान हूं। मुश्किल वक्त में कभी कभार मैं भी मस्ती और मजे करती हूं।” उन्होंने कहा कि मैंने “काम के एक भी दिन” छुट्टी नहीं ली है।",
    "प्रथम बीकानेर अन्तरराष्ट्रीय शतरंज प्रतियोगिता 30 से, 15 देशों के 300 खिलाड़ी भाग लेंगे": "बीकानेर . बीकानेर (Bikaner)में पहली बार अतंरराष्ट्रीय ग्रांडमास्टर्स ओपन शतंरज प्रतियोगिता का आयोजन 30 सितम्बर से 9 अक्टूबर तक किया जा रहा है. प्रतियोगिता में करीब 15 देशों के 300 खिलाड़ी भाग लेगें.\n\nराज्य संघ के अध्यक्ष महावीर रांका ने बताया कि अब तक प्राप्त नामों के अनुसार जोर्जिया, रूस, पौलेण्ड, मंगोलिया, यूक्रेन, वियतनाम, अमेरिका, इरान, किर्गिस्तान, जिम्बाबवे, कोलम्बिया, श्रीलंका, बांगलादेश एवं नेपाल प्रमुख है. भारत की और से पूर्व विश्व जूनियर एवं अर्जुन पुरस्कार प्राप्त राजस्थान (Rajasthan) के अभिजीत गुप्ता को प्रथम वरीयता प्रदान की गई है. प्रतियोगिता में 30 लाख रुपये के ईनाम दिये जायेगें.\n\nप्रतियोगिता दो चरणों में खेली जायेगी. प्रथम ‘ए’ कैटेनरी जिसमें ब्रांडमास्टर्स अंतरराष्ट्रीय मास्टर्स व महिला ब्रांडमास्टर्स तथा 2000 से ऊपर फीडेरेटेड खिलाड़ी ही भाग ले सकेंगे. इस भाग में कुल दस चक खेले जायेंगे. प्रतिदिन एक चक तीन बजे से 7 बजे तक दिन में खेला जायेगा 2 अक्टूबर को दो चक खेले जायेंगे. इस वर्ग में पुरस्कार राशि 20 लाख रुपये रखी गई है. ‘बी’ कैटेगरी जो चैलेंजर के नाम से जानी जायेगी. इस श्रेणी में 2000 से कम रेटिंग वाले खिलाड़ी खेलेंगे. इस वर्ग में राजस्थान (Rajasthan) के सर्वाधिक खिलाड़ी भाग ले सकेंगे. इस वर्ग में कुल दस लाख रुपये इनाम राशि रखी गई है. प्रतियोगिता प्रतिदिन दो चको में खेली जायेगी.",
    "पंजाब विधान सभा स्पीकर के वापिस पंजाब पहुंचने पर किया हार्दिक स्वागत": "चंडीगढ़, 16 सितम्बर। पंजाब विधान सभा के स्पीकर कुलतार सिंह संधवां 25 दिनों के कैनेडा दौरे के बाद वापिस पंजाब लौट आए हैं और उन्होंने इस दौरे को पूरी तरह सफल बताया है।\n\nआज यहाँ पहुँचने के बाद संधवां ने बताया कि उन्होंने कैनेडा दौरे के दौरान विभिन्न मशहूर शख्सियतों के साथ अलग-अलग मुद्दों पर विचार-विमर्श किया जिन्होंने पंजाब के साथ हर सहयोग करने का वायदा किया। संधवां ने ब्रिटिश कोलम्बिया के स्पीकर राज चौहान के साथ शिक्षा, संस्कृति, विज्ञान, टैक्नोलोजी, खेती और डेयरी आदि बारे विचार-विमर्श किया था और दोनों नेताओं ने विभिन्न क्षेत्रों में और ज्यादा आपसी सहयोग बढ़ाने पर ज़ोर दिया था। संधवां ने ब्रिटिश कोलम्बिया के पूर्व प्रीमियर उज्जल दोसांझ के साथ भी विभिन्न महत्वपूर्ण मुद्दों पर विचार-चर्चा की थी और इस दौरान दोनों नेताओं ने राजनैतिक क्षेत्र के अपने तजुर्बे सांझा किये थे।\n\nकैनेडा के दौरे के दौरान संधवां ने अलग-अलग स्थानों पर पंजाबी भाईचारे को संबोधित किया और उनको पंजाब के विकास में अपना बनता योगदान डालने की अपील की। संधवां ने गुरू नानक इंजीनियरिंग कालेज बीदर ( कर्नाटक) के अपने सहपाठियों के साथ कालेज के दिनों की यादें भी सांझा की और उनको पंजाब के विकास में अपना योगदान डालने की अपील की। कैनेडा के दौरे के दौरान अलग-अलग स्थानों पर पंजाबियों और कैनेडा की मशहूर शख्सियतों ने संधवां का हार्दिक स्वागत किया था।\n\nसंधवां का चंडीगढ़ पहुँचने पर सुखजीत सिंह ढिल्लवां, मनप्रीत सिंह मणी धालीवाल, मनदीप मौंगा, जगतार सिंह बराड़, सुखपाल कौर ढिल्लवां और विधान सभा स्टाफ की तरफ से हार्दिक स्वागत किया गया। इससे पहले पिछली शाम दिल्ली एयर पोर्ट पर सुरिन्दरपाल और राम लोक खटना की तरफ से संधवां का स्वागत किया गया।\n\nShare this: Twitter\n\nFacebook\n\nPinterest\n\n",
    "जलवायु: 'अभूतपूर्व वैश्विक तापमान वृद्धि के लिये मानवीय गतिविधियाँ ज़िम्मेदार'": "वर्ष 2021 और 2022 के दौरान, विश्व के सभी क्षेत्रों में रिकॉर्ड ध्वस्त करने वाली विनाशकारी आपदाएँ देखी गईं. ब्रिटिश कोलम्बिया में भीषण तापलहरों से लेकर, भूमध्य सागर क्षेत्र के जंगलों में आग लगने, नाइजीरिया में बाढ़ और ताइवान में सूखे की घटनाओं तक.\n\nThe 🆕 #InterconnectedRisks report is now online!\n\n\n\n🔟disasters from 2021/2022 were analysed!\n\n\n\n☀️🔥🌊🐬🏚️🐘🌪️🌋\n\n\n\nNone of these needed to be as deadly or costly as they were.\n\n\n\n8⃣ solutions that can help to prevent or better manage risks were identified.https://t.co/hQCXFOQUEx pic.twitter.com/x5p86w1TsU — UN University - EHS (@UNUEHS) August 31, 2022\n\nइन घटनाओं में क़रीब 10 हज़ार लोगों की मौत हुई, और दुनिया भर में अनुमानित 280 अरब डॉलर का नुक़सान हुआ.\n\nयूएन यूनिवर्सिटी इन्स्टीट्यूट फ़ॉर एनवायरनमेंट एण्ड ह्यूमन सिक्योरिटी (UNU-EHS) की नवीनतम ‘Interconnected disaster Risks’ रिपोर्ट बताती है कि इनमें से कई आपदाओं के मूल कारण एक जैसे ही हैं.\n\nसाथ ही, अध्ययन के अनुसार इन आपदाओं की रोकथाम करने या जोखिमों के बेहतर प्रबन्धन के लिये समाधान भी एक दूसरे से जुड़े हुए हैं.\n\nUNU-EHS की उप निदेशक डॉक्टर ज़ीता सेबेस्वरी ने कहा, “दुनिया के अलग-अलग हिस्सों में होने वाली आपदाएँ पहली नज़र में एक-दूसरे से अलग लगती हैं.”\n\n“लेकिन जब आप उनका विस्तार से विश्लेषण करना शुरू करते हैं तो जल्द ही यह स्पष्ट हो जाता है कि वे एक समान कारणों से घटित हो रही हैं,\n\nउदाहरण के लिये, ग्रीनहाउस गैस उत्सर्जन या अरक्षणीय खपत.”\n\nबुनियादी वजहों में सम्बन्ध\n\nइन सभी बिन्दुओं को आपस में जोड़ने के लिए, ‘इंटरकनेक्टेड डिज़ास्टर रिस्क’ रिपोर्ट की शोध टीम ने हर एक आपदा की नज़दीक से पड़ताल की और उनके कारणों को समझने का प्रयास किया.\n\nउदाहरणस्वरूप, वनों की कटाई से मिट्टी का क्षरण होता है, और यह भूमि के भूस्खलन, सूखे और रेतीले तूफ़ान जैसे ख़तरों के लिये अतिसम्वेदनशील होने की वजह बनती है.\n\nअध्ययन दर्शाता है कि आपदाओं के मूल कारण अक्सर आपस में जुड़े हुए और व्यवस्थागत रूप लिये होते हैं, जैसेकि आर्थिक व राजनीतिक प्रणालियाँ.\n\nवनों की कटाई की वजह को, पर्यावरण के बजाय आर्थिक हितों को महत्व दिये जाने और उपभोग के अरक्षणीय (unsustainable) रुझानों के रूप में देखा जा सकता है.\n\nरिपोर्ट में दर्शाई गई अन्य बुनियादी वजहों में विकास व आजीविका अवसरों में असमानता, मानव-जनित ग्रीनहाउस गैस उत्सर्जन और उपनिवेशवाद की विरासत शामिल हैं.\n\nये कुछ ऐसे मूल कारण हैं जिन्हें दुनिया भर में आपदाओं में देखा जा सकता है.\n\nयह मेल बुनियादी कारणों पर ही ख़त्म नहीं होता, बल्कि यह इस बात पर भी निर्भर है कि कौन से समुदाय सबसे अधिक ख़तरे का सामना कर रहे हैं; मानव बस्तियाँ और प्राकृतिक पारिस्थितिकी तंत्र, दोनों ही आपदाओं से सबसे अधिक प्रभावित होते हैं.\n\nUnsplash/Anasmeister ग्रीस में एथेंस में तेज हवाओं और उच्च तापमान के कारण जंगल की आग फैल गई है.\n\n'प्रकृति को अपना काम करने दें'\n\nहालांकि, समाधान भी आपस में जुड़े हुए हैं, जिसका अर्थ है कि दुनिया के विभिन्न हिस्सों में आपदाओं के प्रभाव को कम करने के लिये एक ही प्रकार के समाधान प्रयोग में लाये जा सकते हैं.\n\nइसके अलावा, एक आपदा से निपटने के लिये अनेक समाधान हैं और एक दूसरे के साथ संयोजन में लागू किये जाने पर वे अधिक शक्तिशाली होते हैं.\n\nउदाहरण के तौर पर, \"प्रकृति को अपना काम करने दें\" सरीखे समाधान, जोखिमों को रोकने और आपदाओं से बचने के लिये प्रकृति की शक्ति पर आधारित है.\n\nजंगलों को नियत तौर पर जलाये जाने से, भूमध्य सागर क्षेत्र में आग फैलने की बड़ी घटनाओं का ख़तरा कम किया जा सकता है.\n\nशहरी नदियों व धाराओं को बहाल करने से बाढ़ के प्रभावों को कम किया जा सकता है जैसेकि तूफान ‘इडा’ के समय न्यूयॉर्क में हुआ था.\n\nऔर समय पूर्व चेतावनी प्रणालियों में निवेश को बढ़ावा देने से समय रहते पहले ख़तरों का पूर्वानुमान लगाया जा सकता है और संचार सेवा में सुधार हो सकता है.\n\nरिपोर्ट में जिन तीन घटनाओं -- ब्रिटिश कोलम्बिया में ताप लहरें, टोंगा में ज्वालामुखी और सूनामी लहरें, और नाइजीरिया के लागोस में बाढ़ -- का विश्लेषण किया गया है, वहाँ समय रहते चेतावनी प्रणाली की सहायता से नुक़सान को कम किया जा सकता था.\n\nमुख्य लेखक डॉ. जैक ओ'कॉनर ने कहा कि हमारे पास ख़तरों की बेहतर ढंग से रोकथाम करने और उनके प्रबन्धन के लिये सही प्रकार के समाधान हैं.\n\nUnsplash/Nahil Naseer कुआलालंपुर, मलेशिया के पास तूफान.\n\nलेकिन हमें उनका दायरा व स्तर बढ़ाने और बेहतर तालमेल के साथ लागू करने के रास्तों के प्रति बेहतर समझ विकसित करने में तत्काल निवेश करने की आवश्यकता है.\n\n‘हम सभी समाधान का हिस्सा हैं'\n\nसभी समाधान सभी के लिये आसान नहीं होंगे. पीढ़ियों, देशों और विभिन्न अतिसंवेदनशीलता वाले जनसमूहों के बीच संसाधनों का पुनर्वितरण का अर्थ होगा कि कुछ को मौजूदा परिस्थितियों की तुलना में संसाधन ज़्यादा साझा करने की आवश्यकता होगी.\n\nशोधकर्ताओं ने ज़ोर देकर कहा है कि समाधान केवल सरकारों, नीति निर्माताओं या निजी क्षेत्र तक सीमित नहीं हैं, उन्हें व्यक्तिगत स्तर पर भी लागू किया जा सकता है.\n\n\"हम प्रकृति को उसकी जगह लौटा कर उसे अपना काम करने दे सकते हैं. हमारा भोजन कहाँ से आता है और हम उसे कहाँ से ख़रीदते हैं, इस पर ध्यान देते हुए हम टिकाऊ खपत को बढ़ावा दे सकते हैं.”\n\nडॉ. जैक ओ'कॉनर के अनुसार आपदा की स्थिति से निपटने के लिये हम साथ मिलकर अपने समुदायों को तैयार कर सकते हैं.\n\nउन्होंने कहा कि हम, व्यक्तिगत रूप में, एक बड़ी सामूहिक कार्रवाई का हिस्सा हैं, जो सार्थक, सकारात्मक बदलाव लाने में एक अहम भूमिका निभा सकता है. “हम सभी समाधान का एक हिस्सा हैं.\"",
    "पंजाब वैकल्पिक फसलों के लिए तैयार परन्तु केंद्र सरकार फसलों का लाभदायक मूल्य दे: मुख्यमंत्री": "लुधियाना, 23 सितम्बर। मुख्यमंत्री भगवंत मान ने आज कहा कि पंजाब में पानी के गंभीर संकट के हल के लिए किसानों को पानी के अधिक खपत वाली फसलों की बजाय वैकल्पिक फसलों की काश्त करने के लिए प्रेरित करने के लिए भारत सरकार को इन फसलों पर लाभदायक मूल्य देने की ज़रूरत पर ज़ोर दिया।\n\nयहाँ पंजाब कृषि यूनिवर्सिटी में ‘किसानी, जवानी और हवा-पानी बचाइए, आओ ‘ रंगला पंजाब’ बनाऐं’ के नारे के साथ आज शुरू हुए दो-दिवसीय किसान मेले और गुरू अंगद देव वैटरनरी एंड एनिमल सायंसज़ यूनिवर्सिटी में पशु पालन मेले के उद्घाटन मौके पर मुख्यमंत्री ने कहा कि किसान धान के विकल्प के तौर पर सूरजमुखी, दालें और मक्का जैसी फसलें बीजने के लिए तैयार हैं परन्तु केंद्र सरकार धान के बराबर लाभ के तौर पर इन फसलों पर लाभदायक मूल्य दे जिससे राज्य में पानी के संकट के मंडरा रहे बादल और गहरे न हों।\n\nभगवंत मान ने कहा, ‘‘हमारे किसान भी दिनों-दिन पानी के गिर रहे स्तर और धान की पराली के साथ दूषित होते वातावरण से बहुत चिंतित हैं परन्तु वे अपनी आमदन छिनने के डर से गेहूँ- धान के फ़सली चक्र में से बाहर नहीं निकल रहे। पंजाब की सोने जैसी धरती इतनी उपजाऊ है कि यहाँ कुछ भी बीजा हुआ अंकुरित हो जाता है। पानी के गंभीर संकट को हम अनदेखा नहीं कर सकते क्योंकि खाड़ी मुल्क अपनी धरती में से जितनी गहराई में से तेल निकाल रहे हैं, हम यहाँ उतनी गहराई में से पानी निकाल रहे हैं जो हमारे लिए खतरे की घंटी है। चावल पंजाबियों की मुख्य ख़ुराक नहीं है परन्तु एक किलो चावल पैदा करने के लिए 4000 लीटर तक पानी की खपत की जा रही है जिस कारण हमें अन्य फसलें अपनानी ही पड़ेंगी।’’\n\nदेश को अनाज पक्ष से आत्म-निर्भर बनाने के लिए पंजाब के योगदान का ज़िक्र करते हुए मुख्यमंत्री ने कहा कि जब देश निवासी अनाज की कमी के कारण दो समय की रोटी से भी मुहताज थे तो उस समय पर पंजाब के किसानों ने ‘हरित क्रांति’ के द्वारा देश के अन्न-भंडार लबालब भर दिए और यहाँ तक कि इसके लिए पंजाब को अपने बहुमूल्य कुदरती स्रोतों पानी, हवा और धरती को कीमत उठानी पड़ी। अब जब उड़ीसा, छत्तीसगढ़, तेलंगाना जैसे राज्य धान की खेती करने लग पड़े तो पंजाब के धान को एम. एस. पी. पर खरीदने से हाथ पीछे खींचने की कोशिशें हो रही हैं। उन्होंने कहा कि केंद्र सरकार कोलम्बिया और मोज़ंमबीक जैसे मुल्कों से हरेक साल 120 बिलियन डालर की कीमत की दालों का आयात करती है जबकि दूसरे तरफ़ पंजाब के किसान दालों की काश्त करना चाहते हैं परन्तु उनको केंद्र सरकार उपयुक्त समर्थन मूल्य देने के लिए तैयार नहीं।\n\nइस मौके पर मुख्यमंत्री ने ऐलान किया कि एक-दो दिन में पराली की समस्या के लिए बड़ा फ़ैसला लिया जा रहा है जिससे धान की फ़सल काटने के बाद पराली को आग लाने से पैदा होती समस्या से छुटकारा पाया जा सके। उन्होंने कहा कि वास्तव में तो केंद्र सरकार को पराली का उपयुक्त प्रबंध करना चाहिए क्योंकि पंजाब के किसान देश के लिए चावल पैदा करते हैं। उन्होंने कहा कि चावल तो केंद्र के भंडार में चला जाता है परन्तु पराली जलाने के मौके पर किसानों पर सख्ती करने के लिए राज्य को कह दिया जाता।\n\nपंजाब कृषि यूनिवर्सिटी के अधिकारियों और खेती माहिरों को नयी तकनीकों और चुनौतियों के बारे किसानों को अवगत करवाने के लिए ख़ुद उनके पास पहुँच करने के आदेश देते हुए मुख्यमंत्री ने कहा कि खेती में व्यस्त किसान के पास खेती संस्थाओं के पास पहुँच करके नयी खोजों और तकनीकों के बारे सीखने का समय नहीं होता जिस कारण खेती माहिरों को ही खेतों की तरफ रूख करना पड़ेगा जिससे किसान आधुनिक और प्रगतिशील खेती ढंगों को अपना कर और तरक्की कर सकें। उन्होंने कहा, ‘‘हमारे किसानों की मेहनत में कोई कमी नहीं है, कमी तो इस बात में है कि उनको मुसीबत के मौके पर मार्गदर्शन नहीं मिलता। इस कारण हमें समस्याओ और उसके हल के दरमियान फर्क घटाना होगा जो खेती माहिरों और किसानों के आपसी तालमेल के साथ ही संभव हो सकता है।’’\n\nमुख्यमंत्री ने कहा कि किसान बंधवीं आमदन होने के कारण नये खेती तर्जुबे करने का जोखिम नहीं उठा सकता जिस कारण कृषि यूनिवर्सिटी को अपनी ज़मीन में नयी खोजें और तजुर्बे अपना कर मिसाल पेश करनी चाहिए। मुख्यमंत्री ने नौजवानों को भी खेती क्षेत्र में नये बदलाव लाने का न्योता दिया।\n\nडेयरी धंधे को और प्रफुल्लित करने के लिए मुख्यमंत्री ने कहा कि उनकी सरकार ‘वेरका’ का और विस्तार कर रही है क्योंकि वेरका के उत्पाद पूरे दुनिया में मशहूर हैं जिस कारण किसानों की आमदन में और विस्तार किया जा सकता है। उन्होंने कहा कि पठानकोट की लीची और अबोहर के किनूं का सही मंडीकरण भी किया जायेगा जिससे उत्पादकों को और वित्तीय लाभ मिले।\n\nविवाह समागमों पर खर्च घटाने का न्योता देते हुए मुख्यमंत्री ने कहा कि विवाहों पर संसाधनों से अधिक खर्च से परिवार के आर्थिक हालात डावांडोल हो जाते हैं जबकि ऐसे समागम सादगी के साथ किये जाने चाहिएं।\n\nनशों से पंजाब की बर्बाद हुई नौजवानी के बारे चिंता ज़ाहिर करते हुये भगवंत मान ने सख़्त लहजे में कहा कि हमें थोड़ा सा वक्त दो, हम नशे बेचने वालों को किसी भी कीमत पर माफ करेंगे नहीं। उन्होंने कहा कि हमारी सरकार बहुत गंभीरता से इस तरफ़ काम कर रही है और जल्दी ही नतीजे सामने आऐंगे।\n\nइस मौके पर कृषि मंत्री कुलदीप सिंह धालीवाल ने खेती में पंजाब कृषि यूनिवर्सिटी की अहम योगदान पर रौशनी डालते हुए किसानों को इस यूनिवर्सिटी से समय- समय पर मार्गदर्शन लेते रहने की अपील की। उन्होंने कहा कि सरकार के अदारे पनसीड की तरफ से गेहूँ का मानक बीज किसानों को मुहैया करवाया जायेगा जिससे फ़सल की अधिक से अधिक पैदावार ली जा सके। उन्होंने किसानों को इस बार पराली न जलाने की अपील करते हुये कहा कि सरकार जल्द ही इस समस्या का ठोस हल निकाल रही है।\n\nइस मौके पर मुख्यमंत्री ने प्रगतिशील किसानों को उनके खेती क्षेत्र में विलक्षण योगदान के लिए सम्मानित किया। पंजाब कृषि यूनिवर्सिटी के उप कुलपति डा. सतबीर सिंह गोसल और गुरू अंगद देव वैटरनरी एंड एनिमल सायंसज़ यूनिवर्सिटी के उप कुलपति डा. इन्द्रजीत सिंह ने मुख्यमंत्री का सम्मान किया।\n\nइस दौरान पशु पालन मंत्री लालजीत सिंह भुल्लर, मुख्यमंत्री के अतिरिक्त मुख्य सचिव ए. वेनू प्रसाद और अतिरिक्त मुख्य सचिव कृषि सरवजीत सिंह और अन्य अधिकारी उपस्थित थे।\n\nShare this: Twitter\n\nFacebook\n\nPinterest\n\n",
    "मानव ने सर्वप्रथम किस धातु का प्रयोग किया ?": "प्रश्‍न 1- मानव ने सर्वप्रथम किस धातु का प्रयोग किया ?\n\nउत्तर – ताँबा\n\nप्रश्‍न 2 – कोयले का सर्वाधिक उत्पादन कहाँ होता है ?\n\nउत्तर – झारखण्ड\n\nप्रश्‍न 3- प्रथम राजीव गाँधी राष्ट्रीय सदभावना पुरस्कार किसे प्रदान किया गया था ?\n\nउत्तर – मदर टेरेसा\n\nप्रश्‍न 4- बृहस्पति के कितने प्राकृतिक उपग्रह है ?\n\nउत्तर – 79 उपग्रह\n\nप्रश्‍न 5- फ्रिज में कौन-सी गैस होती है ?\n\nउत्तर – फ्रीऑन (क्लोरोफ्लोरो कार्बन – सीएफसी)\n\nप्रश्न-6- किसी शहर में वाहन से वायु अत्यधिक प्रदूषित होती है\n\nउत्तर- लेड (सीसा) से\n\nप्रश्न-7- अलजाइमर रोग में मानव शरीर का कौन सा अंग प्रभावित होता है?\n\nउत्तर- मस्तिष्क\n\nप्रश्न-8- इत्र की तीखी गंध अथवा सुगंध की पहचान मस्तिष्क के किस भाग द्वारा होता है?\n\nउत्तर- सेरेब्रम\n\nप्रश्न-9- डेक्टिलोलॉजी (संकेत भाषा) किसको सूचित करती है?\n\nउत्तर- शारीरिक विकलांगों के अध्ययन को\n\nप्रश्न-10- कौन से भारतीय राष्ट्रपति की मृत्यु पद पर रहते हुए हुई थी?\n\nउत्तर- डॉ जाकिर हुसैन\n\nप्रश्न-11- लीमा किस देश की राजधानी है?\n\nउत्तर- पेरू की\n\nप्रश्न-12- साइना नेहवाल कौन सा खेल खेलती है?\n\nउत्तर- बैंडमिन्टन\n\nप्रश्न-13- वह अंतरिक्ष शटल कौन सा था, जिसके दुर्घटनाग्रस्त होने पर कल्पना चावला की मृत्यु हुई?\n\nउत्तर- कोलम्बिया\n\nप्रश्न-14- किसे भारतेन्दु के नाम से पुकारा जाता है?\n\nउत्तर- हरिश्चन्द्र को\n\nप्रश्न-15- ओलम्पिक ध्वज में कितने वलय (रंग) है?\n\nउत्तर- पाँच\n\nप्रश्न-16- रस्किन बॉण्ड किस रूप में जाना जाता है?\n\nउत्तर- लेखक के रूप में\n\nप्रश्न-17- सी. आर. दास किस नाम से विख्यात है?\n\nउत्तर- देशबन्धु के नाम से\n\nप्रश्न-18- हिन्दी फिल्म इकबाल में कौन से क्रिकेट खिलाड़ी ने स्वयं को पेश किया?\n\nउत्तर- कपिल देव ने\n\nप्रश्न-19- भू-दिवस किस दिन मनाया जाता है?\n\nउत्तर- 22 अप्रैल को\n\nप्रश्न-20- महाभारत में भीष्म किसके पुत्र थे\n\nउत्तर- गंगा के\n\nभारत के किस राज्य को चाय बागानों की भूमि कहते हैं ?\n\nये है प्रतियोगी परीक्षा के लिए कुछ महत्वपूर्ण प्रश्न उत्तर\n\nइन प्रश्नों के साथ पूरी करें अपनी प्रतियोगी परीक्षा की तैयारी",
    "विदेशमंत्री जयशंकर ने UAE, इंडोनेशिया, मिस्र और क्‍यूबा के विदेश मंत्रियों के साथ बातचीत की": "विदेश मंत्री डॉक्‍टर सुब्रह्मण्‍यम जयशंकर ने कल न्‍यूयॉर्क में संयुक्‍त राष्‍ट्र महासभा की बैठक से अलग भारत तथा लातिन अमरीकी और कैरेबियाई देशों के समूह- सेलेक की बैठक में भाग लिया। डॉक्‍टर जयशंकर ने भारतीय पक्ष का और सेलेक का प्रतिनिधित्व ग्‍वाटेमाला, त्रिनिदाद और टौबैगो और कोलम्बिया तथा अर्जेटीना के विदेश मंत्रियों ने किया। बैठक में व्‍यापार और वाणिज्‍य, कृषि, खाद्य और ऊर्जा सुरक्षा, स्‍वास्‍थ, टीका उत्‍पादन, पारम्‍परिक औषधि और साजो-सामान क्षेत्र में मिलकर काम करने पर सहमति बनी। दोनों पक्षों ने परस्‍पर हित के क्षेत्रीय और बहु-पक्षीय मुद्दों पर विचार-विमर्श किया तथा संयुक्‍त राष्‍ट्र और अन्‍य बहुपक्षीय संस्‍थाओं में सहयोग बढ़ाने की प्रतिबद्धता व्‍यक्‍त की।\n\nविदेश मंत्री सुब्रह्मण्‍यम जयशंकर ने कल रात न्‍यूयार्क में संयुक्‍त अरब अमीरात, इंडोनेशिया, मिस्र और क्‍यूबा के विदेश मंत्रियों के साथ भी बातचीत की। संयुक्‍त अरब अमीरात के विदेश मंत्री अब्‍दुल्‍लाह बिन ज़ायद अल नहयान के साथ बैठक के दौरान डॉ. एस. जयशंकर ने दोनों देशों के बीच द्विपक्षीय रणनीतिक भागीदारी की समीक्षा की। उन्‍होंने वैश्विक स्थिति के बारे में श्री नहयान के आकलन और पैनी दूरदृष्टि की सराहना की। डॉ. एस. जयशंकर ने इंडोनेशिया के विदेश मंत्री रेतनो मरसूदी के साथ भी बैठक की और द्विपक्षीय संबंधों से जुड़े मुद्दों पर विचार-विमर्श किया। उन्‍होंने मिस्र के विदेश मंत्री सामेह शौकरी से भी मुलाकात की और सहयोग के महत्‍वपूर्ण क्षेत्रों पर व्‍यापक बातचीत की। डॉ. जयशंकर ने ट्वीट में कहा है कि रक्षा, व्‍यापार और निवेश क्षेत्र में द्विपक्षीय संबंध मजबूत हो रहे हैं और हरित हाईड्रोजन तथा अमोनिया और शिक्षा जैसे नये क्षेत्रों में सहयोग से ये संबंध और मजबूत होंगे। विदेश मंत्री ने क्‍यूबा के विदेश मंत्री ब्रूनो रॉड्रिग्‍स परिल्‍ला के साथ भी बैठक की और कैरिबियाई द्वीपीय राष्‍ट्रों के साथ संबंध मजबूत करने पर चर्चा की। डॉ. जयशंकर अमरीका की 11 दिन की यात्रा पर हैं।",
    "10 साल की उम्र में इस मशहूर सिंगर ने लिख लिया था पहला गीत": "10 साल की उम्र में इस मशहूर सिंगर ने लिख लिया था पहला गीत\n\nमनोरंजन जगत के जाने माने मशहूर दिग्गज गायक, संगीतकार एवं गीतकार भूपेन हजारिका (Bhupen Hazarika) का आज जन्मदिन है। भारत रत्न से सम्मानित भूपेन हजारिका ने अपनी बेहतरीन आवाज से करोड़ों लोगों के दिलों पर राज किया। भूपेन हजारिका ऐसे विलक्षण कलाकार थे कि वे स्वयं ही अपने गीत लिखते थे, उन्हें संगीतबद्ध करते तथा गाते थे। हजारिका ने गीत-कविता लेखन, गायन, फिल्म निर्माण एवं पत्रकारिता सहित कई विधाओं में काम किया। असमिया साहित्य और संस्कृति को उन्होंने विश्व मंच तक पहुंचाने का काम किया। उन्हें असम रत्न (Assam Ratna) से भी सम्मानित किया गया था।\n\nभूपेन हजारिका का जन्म 8 सितम्बर, 1926 को असम के सदिया (Sadiya, Assam) में हुआ था। उनके पिता का नाम नीलकांत हजारिका एवं माता का नाम शांतिप्रिया हजारिका था। भूपेन 7 भाइयों एवं 3 बहनों में सबसे बड़े थे। प्रारंभिक शिक्षा गुवाहाटी से पूरी करने के पश्चात् उन्होंने स्नातक की पढ़ाई के लिए बनारस हिंदू यूनिवर्सिटी में एडमिशन लिया। 1944 में ऑनर्स से स्नातक करने के पश्चात् उन्होंने 1946 में स्नातकोत्तर की डिग्री हासिल की।\n\nतत्पश्चात, उन्होंने कोलम्बिया यूनिवर्सिटी से मॉस कम्युनिकेशन में पी. एचडी. की उपाधि प्राप्त की। भूपेन हजारिका ने कम उम्र से ही गीत लिखना तथा गाना आरम्भ कर दिया था। उन्होंने 10 वर्ष की उम्र में पहला गीत लिखा। बोला जाता है कि तेज़पुर में एक समारोह में वर्ष के भूपेन असमिया लोकगीत बोरगीत गा रहे थे। कलागुरू के नाम से मशहूर ज्योति प्रसाद अगरवाला उनके गीत से बहुत प्रभावित हुए। ज्योति प्रसाद अगरवाला ने उनकी 1939 में बनी असमिया फिल्म इन्द्रामालोटि (इंद्रमालती) में 12 वर्ष की आयु में भूपेन हज़ारिका से दो गीत रिकॉर्ड करवाए।\n\nटिंकू जिया गाने पर सारा अली ने किया जमकर डांस, वीडियो हुआ वायरल\n\n'वह सिर्फ एक नाम जिसे मैंने सुना था' विक्की संग अपने रिलेशन पर कैटरीना ने किया खुलासा\n\nएक दूसरे से मिलते ही अमिताभ बच्चन और सुनील ग्रोवर छुने लगे पैर, इंटरनेट पर छाया VIDEO",
    "(अभियंता दिवस 15 सितंबर पर विशेष) इंजीनियर देश के विकास की धुरी": "योगेश कुमार गोयल\n\nइंजीनियरिंग अब विस्तृत क्षेत्र है। देशभर के महत्वपूर्ण विषयों में इंजीनियरिंग की पढ़ाई भी कराई जाती है। भारत में प्रतिवर्ष 15 सितंबर को अभियंता दिवस मनाया जाता है। इसका प्रमुख उद्देश्य देश के विद्यार्थियों को इस क्षेत्र में आने के लिए प्रेरित करना है। भारत आज इंजीनियरिंग तथा आईटी के क्षेत्र में दुनिया का अग्रणी देश है। सही मायनों में देश के विकास के धुरी इंजीनियर हैं। दरअसल आपदा प्रबंधन से लेकर निर्माण तक कोई भी कार्य इंजीनियरों के बिना सम्पन्न नहीं हो सकता। आजादी के बाद प्रतिभावान इंजीनियरों ने नए भारत के निर्माण तथा विकास में उल्लेखनीय योगदान दिया है। इंजीनियरिंग के बारे में अमेरिका के जाने-माने इंजीनियर हेनरी पेट्रोस्की ने कहा था कि विज्ञान का अर्थ है जानना जबकि इंजीनियरिंग का अर्थ है करना अथवा करके दिखाना।\n\nभारत के महान अभियंता और भारत रत्न मोक्षगुंडम विश्वेश्वरैया के जन्म दिन पर अभियंता दिवस मनाया जाता है। यह वास्तव में अभियंताओं का संकल्प दिवस है। मोक्षगुंडम विश्वेश्वरैया का इंजीनियरिंग के क्षेत्र में असाधारण योगदान अविस्मरणीय है। उन्हें भारतीय सिविल इंजीनियरिंग का जनक तथा आधुनिक भारत का विश्वककर्मा कहा जाता है। देशभर में बने कई बांधों और पुलों को सफल बनाने के पीछे कर्नाटक के मैसूर के कोलार जिले में 15 सितंबर 1860 को जन्मे विश्वेश्वरैया का बहुत बड़ा योगदान रहा है। उन्होंने मैसूर में कृष्णाराज सागर बांध, पुणे के खड़कवासला जलाशय में बांध, ग्वालियर में तिगरा बांध इत्यादि कई महत्वपूर्ण बांध बनवाए हैं। हैदराबाद शहर को बनाने का पूरा श्रेय भी ‘फादर ऑफ मॉडर्न मैसूर स्टेट’ कहे जाने वाले विश्वेश्वरैया को ही जाता है।\n\nविश्वेश्वरैया की बहुत सी परियोजनाओं के कारण देश आज गर्व का अनुभव करता है। उन्होंने एक बाढ़ सुरक्षा प्रणाली तैयार की थी, जिसके बाद वे देशभर में विख्यात हो गए थे। विशाखापत्तनम बंदरगाह की समुद्री कटाव से सुरक्षा के लिए एक प्रणाली विकसित करने में उन्होंने बहुत महत्वपूर्ण भूमिका निभाई। घर-घर में प्राकृतिक जल स्रोतों से पानी पहुंचाने की व्यवस्था करने के अलावा गंदे पानी की निकासी के लिए नाली-नालों की समुचित व्यवस्था भी विश्वेश्वरैया की देन है। तिरुमला और तिरुपति के बीच सड़क निर्माण के लिए योजना को अपनाने में उन्होंने बड़ी भूमिका निभाई। 1955 में उन्हें सर्वाेच्च भारतीय सम्मान ‘भारत रत्न’ से सम्मानित किया गया। इंजीनियरिंग के क्षेत्र में विश्वेश्वरैया के उल्लेखनीय योगदान के मद्देनजर वर्ष 1968 में उनकी जन्मतिथि को भारत सरकार द्वारा ‘अभियंता दिवस’ घोषित किया गया था।\n\nशुरुआती पढ़ाई मैसूर में करने के बाद विश्वेश्वरैया ने 1881 में मद्रास यूनिवर्सिटी के सेंट्रल कॉलेज से बीए की परीक्षा उत्तीर्ण की। उसके बाद मैसूर सरकार से उन्हें सहायता मिली और उन्होंने पूना के साइंस कॉलेज में इंजीनियरिंग के लिए दाखिला लिया। 1883 की एल.सी.ई. और एफ.सी.ई. परीक्षा में उन्होंने प्रथम स्थान हासिल किया और उनकी योग्यता को देखते बॉम्बे सरकार ने उन्हें नासिक में सहायक अभियंता के पद पर नियुक्त किया। एक इंजीनियर के रूप में उसके बाद उन्होंने अनेक अद्भुत कार्यों को अंजाम दिया। विश्वेश्वरैया एक आदर्शवादी और अनुशासन प्रिय व्यक्ति थे, जो अपने हर कार्य को परफैक्शन के साथ करते थे। 92 वर्ष की आयु में भी वे बिना किसी सहारे के चलते थे। भाषण देने से पहले वे स्वयं उसे लिखते थे और फिर कई बार उसका अभ्यास करते थे। अपनी योग्यता से उन्होंने बड़े-बड़े ब्रिटिश इंजीनियरों के समक्ष भी अपनी योग्यता और प्रतिभा का लोहा मनवाया। 1905 में उन्हें ब्रिटिश शासन द्वारा ‘कमांडर ऑफ द ऑर्डर ऑफ द इंडियन एंपायर’ से सम्मानित किया गया । विश्वेश्वरैया वर्ष 1912 से 1918 तक मैसूर के 19वें दीवान रहे।\n\n1903 में विश्वेश्वरैया ने पुणे के खड़कवासला जलाशय में ऐसा बांध बनवाया, जिसमें इस्पात के ऐसे दरवाजे थे, जो बाढ़ के दबाब को भी झेल सकते थे और इससे बांध को भी कोई नुकसान नहीं पहुंचता था। उस बांध की सफलता के बाद उन्होंने ग्वालियर में तिगरा बांध भी बनवाया। 1932 में कावेरी नदी पर बने कृष्णा राज सागर बांध के निर्माण परियोजना में वे चीफ इंजीनियर थे। हालांकि उस बांध के निर्माण बेहद कठिन कार्य था क्योंकि उस समय देश में सीमेंट का उत्पादन नहीं होता था लेकिन दृढ़ इरादों के धनी विश्वेश्वरैया ने इंजीनियरों के साथ मिलकर सीमेंट से कहीं ज्यादा मजबूत ‘मोर्टार’ तैयार किया और उससे उस बांध का निर्माण कराया, जिसमें कावेरी, हेमावती और लक्ष्मण तीर्थ नदियां आपस में मिलती है। उस समय इस बांध को एशिया का सबसे बड़ा बांध कहा जाता था। 14 अप्रैल 1962 को 101 वर्ष की आयु में विश्वेश्वरैया का निधन बेंगलुरु में हुआ।\n\nभारत में जहां प्रतिवर्ष 15 सितंबर को अभियंता दिवस मनाया जाता है, वहीं कई अन्य देशों में भी यह दिवस अलग-अलग अवसरों पर मनाया जाता है। यह दिवस ईरान में 24 फरवरी, बेल्जियम में 20 मार्च, आइसलैंड में 10 अप्रैल, बांग्लादेश में 7 मई, पेरू में 8 जून, इटली में 15 जून, अर्जेंटीना में 16 जून, मैक्सिको में 1 जुलाई, कोलम्बिया में 17 अगस्त, रोमानिया में 14 सितंबर और तुर्की में 5 दिसम्बर को मनाया जाता है।\n\n(लेखक, स्वतंत्र टिप्पणीकार हैं।)\n\nहिन्दुस्थान समाचार/ मुकुंद",
    "सियासी 'खरीद-फरोख्त' का सिलसिला रुके तब न पर्यावरण बचाएँ!": "भारत के लगभग हर मीडिया आउट्लेट में चुनावी राजनीति की ही चर्चा है। कौन सी सरकार गिरने वाली है और कौन सी गिरते गिरते रह गई, कौन सा नेता कब पाला बदलेगा; इसे बताने के लिए राजनैतिक मौसम विज्ञानियों की कमी नहीं है। लेकिन जलवायु परिवर्तन का मुद्दा जो कि मानवता के अस्तित्व के लिए ख़तरा बनता जा रहा है उस पर महीनों तक कोई बहस नहीं होती। इस मुद्दे पर बहस या ख़बर सिर्फ तब बनती है जब प्रकृति हजारों इंसानों को बिना किसी भेदभाव के लाशों की कतार में बदल देती है। 2013 में केदारनाथ, उत्तराखंड में घटी त्रासद घटना से लेकर हाल में हुई बादल फटने की घटनाओं में प्रकृति अपना रुख साफ कर चुकी है। 2022 के पर्यावरण प्रदर्शन सूचकांक में 180 देशों को शामिल किया गया था। इन 180 देशों में भारत को अंतिम अर्थात 180वां स्थान प्राप्त हुआ है। इस सूचकांक को प्रत्येक दो वर्षों में, येल विश्वविद्यालय, कोलम्बिया विश्वविद्यालय, विश्व आर्थिक मंच व यूरोपियन आयोग के सहयोग से जारी किया जाता है। तीन नीतिगत उद्देश्यों और 40 संकेतकों पर आधारित यह सूचकांक दुनिया का सबसे भरोसेमंद और प्रतिष्ठित पर्यावरण सूचकांक है।\n\n2020 में आए इसी सूचकांक में भारत को 168वां स्थान मिला था। इससे पता चलता है कि पर्यावरण की गुणवत्ता को सुधारने के सरकारी वादे के उलट भारत इस सूचकांक में लगातार निम्नतम स्तरों को छू रहा है। मीडिया में पर्यावरण संबंधी मुद्दों को लेकर व्याप्त निरक्षरता इस मुद्दे को कभी भी प्रकाश में नहीं आने देती। और यह मुद्दा कभी चुनावी मुद्दा नहीं बन पाता। ग्लासगो में हुए UNFCCC के COP-26 सम्मेलन में भारत की ओर से प्रधानमंत्री नरेंद्र मोदी ने ‘पंचामृत’ नाम का विजन पेश किया था। और यह प्रतिबद्धता जाहिर की थी कि भारत 2070 तक ग्रीन हाउस गैसों के ‘नेट ज़ीरो’ उत्सर्जन लक्ष्य को प्राप्त कर लेगा। लेकिन 2022 की पर्यावरण प्रदर्शन की रिपोर्ट वर्तमान प्रगति को, लक्ष्यों की प्राप्ति के लिए अपर्याप्त मानती है। रिपोर्ट में भारत को ‘डर्टी टू डजन’ देशों में शामिल किया गया है। इसका अर्थ है कि भारत 2050 तक उन 24 देशों में शामिल होगा जो दुनिया की 80% ग्रीन हाउस गैसों के उत्सर्जन के लिए जिम्मेदार होंगे। भारत की जलवायु नीतियों को दोष देते हुए रिपोर्ट कहती है कि दुनिया के 30 सर्वाधिक प्रदूषित शहरों में से 21 भारत में हैं और इसकी पूरी संभावना है कि भारत 2050 तक वैश्विक उत्सर्जन के 11% के लिए जिम्मेदार होगा। हमेशा की तरह भारत ने इस अंतरराष्ट्रीय रिपोर्ट को भी नकार दिया है। जबकि रिपोर्ट में शामिल संकेतकों में भारत का प्रदर्शन भारत के वर्तमान से साफ साफ मेल खाता है।\n\nजैव विविधता (179वां), वायु गुणवत्ता (179वां), स्वच्छता व पेयजल (139वां), पर्यावरण में भारी धातुओं की उपस्थिति (174वां) और अपशिष्ट प्रबंधन में (151वां) भारत की स्थिति से अंदाजा लगाया जा सकता है कि भारत की प्रगति कैसी है।\n\nचेतावनियों और रिपोर्टों को नकार देने की प्रवृत्ति से जनता को धोखा दिया जा सकता है लेकिन जलवायु परिवर्तन को नहीं।\n\n\n\nघटती हुई वायु गुणवत्ता और बढ़ते हुए प्रदूषित शहर, उत्सर्जन और जलवायु परिवर्तन को समझने के लिए सरकारी नीतियों की जन्मकुंडली है। नकारने की प्रवृत्ति भाग जाने और टाल देने की प्रवृत्ति है। साथ ही यह नेतृत्व विशेष की प्राथमिकताओं का भी प्रतिबिंब है।\n\n5 डिग्री तक बढ़ सकता है तापमान! अमेरिकी प्रशासन ने प्रसिद्ध भौतिक विज्ञानी विलियम निरेनबर्ग की अध्यक्षता में जलवायु परिवर्तन और कार्बन डाईऑक्साइड से संबंधित पनप रही चिंताओं को देखते हुए एक कमेटी बनाई। इस कमेटी ने अपनी रिपोर्ट ‘चेंजिंग क्लाइमेट’ 1983 में दी। कमेटी की रिपोर्ट से साफ था कि जलवायु परिवर्तन अवश्यंभावी है। साथ ही इसने अनुमान लगाया कि यदि सब कुछ इसी तरह से चलता रहा तो 2065 तक CO2 की मात्रा दोगुनी हो जाएगी और 21वीं सदी के अंत तक पृथ्वी का तापमान 1.5 से 5 डिग्री तक बढ़ जाएगा (पूर्व औद्योगिक स्तर के सापेक्ष)। इस चेतावनी को तत्कालीन अमेरिकी राष्ट्रपति रोनाल्ड रीगन के प्रशासन ने गंभीरता से नहीं लिया और रीगन प्रशासन के मुख्य वैज्ञानिक सलाहकार जॉर्ज कीवर्थ ने रिपोर्ट की गंभीरता को नकारते हुए इसे ‘अनावश्यक रूप से भय उत्पन्न करने वाला’ बता डाला। आज इतिहास गवाह है कि जॉर्ज कीवर्थ न सिर्फ गलत थे बल्कि मुख्य वैज्ञानिक सलाहकार होने के बावजूद घोर ‘अवैज्ञानिक’ भी थे।\n\n‘मर्चेंट्स ऑफ डाऊट्स’ के लेखक नाओमी ऑरेसकीज और एरिक कॉनवे ने अपनी पुस्तक में इस बात का ज़िक्र किया है कि कैसे मुट्ठी भर अमेरिकी वैज्ञानिकों ने जलवायु परिवर्तन की अवधारणा को ही धुंधला कर दिया था। लगभग यही काम फ़्रेडमन सिंगर ने किया जो निरेनबर्ग कमेटी के सदस्य थे। उन्होंने ग्रीन हाउस गैसों के उत्सर्जन और ‘अम्ल वर्षा’ (ऐसिड रेन) की घटनाओं को आपस में जोड़ने से इंकार कर दिया। उन्होंने विवाद पैदा करते हुए पूछा (जिसका उत्तर उनकी नजर में ‘न’ था) कि क्या ग्रीन हाउस गैसों के उत्सर्जन को जिस सीमा तक कम किया जाएगा तो उसी सीमा तक ऐसिड रेन भी कम हो जाएगा? आज यह बिल्कुल साफ है कि सिंगर द्वारा उठाया गया प्रश्न अप्रासंगिक था क्योंकि ग्रीन हाउस गैसों के उत्सर्जन में महत्वपूर्ण कमी करके ऐसिड रेन को कम किया जा सकता है। आज 40 सालों बाद जबकि जलवायु परिवर्तन एक सच्चाई साबित हो चुकी है तब भी सरकारों का उत्सर्जन और प्रदूषण जैसे मुद्दों को लेकर नकारने का दृष्टिकोण सरकार के भीतर किसी जॉर्ज कीवर्थ और फ़्रेडमन सिंगर के छिपे होने की कहानी बताता है।\n\nवैज्ञानिकों का मानना है कि इस बात की पूरी संभावना है कि वर्ष 2100 तक पृथ्वी का तापमान इतना अधिक बढ़ जाएगा कि लोगों का ज़्यादातर जीवन घरों के अंदर ही बीतेगा। इस बात की पुष्टि करती हुई एक रिपोर्ट पृथ्वी मंत्रालय, भारत सरकार द्वारा 2020 में जारी की गई। भारत के लिए जलवायु परिवर्तन के मूल्यांकन के लिए इस पहली रिपोर्ट में कहा गया है कि 2100 तक भारत के औसत तापमान में 4.4 डिग्री सेल्सियस की वृद्धि हो जाएगी। जबकि पेरिस समझौते में वैश्विक तापमान वृद्धि को 2.0 डिग्री सेल्सियस तक ही रखे जाने का लक्ष्य है। शोध से यह भी पता चलता है कि यदि पेरिस समझौते के सभी टारगेट पूरे भी कर लिए गए तब भी 2100 तक पृथ्वी के औसत तापमान को 3 डिग्री सेल्सियस के नीचे लाना संभव नहीं होगा। उस पर पर्यावरण प्रदर्शन सूचकांक की यह रिपोर्ट डराने वाली है कि, ज्यादातर देश पेरिस समझौते में तय किए गए लक्ष्यों की प्रतिबद्धताओं को भी पूरा करने की स्थिति में नहीं है। जलवायु परिवर्तन हो रहा है और यह नागरिकों और राष्ट्रों से अपने आने की कीमत वसूल रहा है, यह एक सच्चाई बन चुकी है। एबेंस्टीन एवं अन्य, 2017, के अनुसार, वायु प्रदूषण के कारण रोगों की संख्या में वृद्धि हो गई है और जीवन-काल कम हो गया है। जीवन प्रत्याशा पर खराब वायु गुणवत्ता का प्रभाव धूम्रपान, शराब, मलेरिया, अस्वच्छता या एचआईवी से अधिक है। अलग अलग शोधकर्ताओं ने जलवायु परिवर्तन के ऐसे प्रभावों की ओर ध्यान दिलाया है जिनसे सचेत होने की जरूरत है। बर्नी और रामनाथन, 2014 के अनुसार जलवायु परिवर्तन देश के एक बड़े हिस्से में कम फसल पैदावार के लिए जिम्मेदार है। तो भारद्वाज एवं अन्य, 2017 का मानना है कि पर्यावरण में हो रही लगातार क्षति छात्रों के शैक्षिक परिणामों पर भी प्रभाव डाल रही है।\n\nजलवायु परिवर्तन से संबंधित कारणों से उत्पन्न आकाशीय बिजली के गिरने से 2021 में लगभग 1700 भारतीयों की मौत हो गई थी। 2021 में हुई इन मौतों की संख्या 2020 की तुलना में 34% अधिक थी।\n\n\n\n2021 में महाराष्ट्र के रायगढ़, रत्नागिरी, सिंधुदुर्ग समेत 6 ऐसे जिले थे जहां बारिश की मात्रा में पिछले वर्ष की तुलना में 600 से 900% तक की वृद्धि हुई थी। 2017 में प्रतिष्ठित जर्नल, नेचर, में छपे एक शोध के अनुसार, 1950-2015 के बीच जब पूरे भारत में मानसून कमजोर पड़ रहा था तब इसी दौरान मध्य भारत में ‘अत्यधिक वर्षा’ की घटनाओं में 300% की वृद्धि हो गई। EPI सूचकांक 2022, जिसका भारत ने विरोध किया है और जोकि जैव विविधता से संबंधित है, में भारत की रैंक 179वीं है। यह उतनी अमान्य नहीं की जानी चाहिए जबकि नासा के द्वारा किए गए एक सैटेलाइट अध्ययन में पाया गया है जलवायु परिवर्तन के प्रभावों के चलते निकोबार द्वीप समूह में स्थित कटचल आइलैंड के 90% मैंग्रोव वन नष्ट हो गए हैं। सेंटर फॉर साइंस एण्ड एनवायरनमेंट 2021, के द्वारा किए गए एक अध्ययन के अनुसार भारत में जैव विविधता हॉटस्पॉट के तहत आने वाला 90% से अधिक क्षेत्र नष्ट हो गया है। साफ है कि जैवविविधता नष्ट हो रही है। जैवविविधता पर्यावरण की रीढ़ है और मैंग्रोव जैवविविधता की रीढ़ है।\n\nकिसी समस्या को सुलझाने की शुरुआत स्वीकारोक्ति से हो सकती है। यह सच है कि भारत पेरिस समझौते के अपने लक्ष्यों की तरफ ठीक तरीके से बढ़ रहा है। यह भी सच है कि भारत उत्सर्जन तीव्रता को 45% कम करने (2005 के सापेक्ष) और 50% ऊर्जा आवश्यकताओं के लिए गैर-जीवाश्म श्रोतों की अपनी नई प्रतिबद्धताओं को 2030 तक शायद पूरी कर लेगा। लेकिन मानवता के पतन की ओर तेजी से बढ़ रहे जलवायु परिवर्तन नामक दानव से निपटने के लिए और अपने देशवासियों को इससे सुरक्षित रखने के लिए सिर्फ़ यही पर्याप्त नहीं है। पृथ्वी का बढ़ता हुआ तापमान अपने साथ ढेरों नवीन और असहनीय बीमारियों को जन्म देगा, क्या इसके लिए स्वास्थ्य अवसंरचना पर ध्यान दिया जा रहा है? एक दिन यह तापमान कृषि उपज को उस स्तर पर ले आएगा जब सिर्फ एक खास वर्ग ही संतुलित आहार ले पाएगा। जलवायु परिवर्तन के लिए सभी के लिए भविष्य की खाद्य सुरक्षा हेतु सरकार के पास क्या विजन है? भीषण गर्मी से लड़ने के लिए उच्च स्केल पर वहनीय ऊर्जा की आवश्यकता होगी, इतनी बड़ी जनसंख्या को कैसे जलवायु परिवर्तन वहनीय आवास व ऊर्जा की आपूर्ति होगी? क्योंकि यदि ऐसा नहीं होता है तो वर्ष 2100 तक भारत में हर साल 15 लाख से अधिक लोग गर्मी के प्रभाव से मर सकते हैं (ग्रीनस्टोन और जीना 2019)।\n\nक्या पर्यावरण प्रदर्शन सूचकांक को जारी करने वाली संस्थाओं की भारत से कोई व्यक्तिगत दुश्मनी है, या उनका उद्देश्य जलवायु परिवर्तन से लड़ने की बजाय भारत से लड़ना है, ऐसी सोच नकारात्मक और हानिकारक है।\n\n\n\nपरेशानी भारत की अपनी व्यवस्था में है जिसके लिए किसी अन्य संस्था को दोष देने की आवश्यकता नहीं। भारत की पर्यावरण नियामक एजेंसियाँ स्टाफ की कमी से पंगु हो रही हैं। भारत के प्रदूषण नियंत्रण बोर्डों में लंबे समय से कर्मचारियों की कमी है और उन्हें बोर्ड की व्यवस्था को चलाने के लिए फंड भी पर्याप्त नहीं मिलता है (ग्रीनस्टोन एवं अन्य 2017)। क्या इसके लिए सरकार को स्वयं पर प्रश्न नहीं उठाना चाहिए?\n\nप्रतीकात्मक तसवीर।\n\nवास्तविकता तो यह है कि देश में जलवायु परिवर्तन को अब राष्ट्रीय मुद्दा बनना चाहिए। देश का अगला प्रधानमंत्री वह नहीं हो जो मुफ़्त बिजली बांटे या समुदायों के नाम पर देश को बांटे बल्कि एक ऐसे नेतृत्व की ज़रूरत है जो जलवायु परिवर्तन से लड़ने के लिए अगले 50 वर्ष के भारत की संकल्पना को देश के सामने रखे। यह सच है कि जलवायु परिवर्तन एक वैश्विक मुद्दा है लेकिन जिस तरह अलग-अलग देश अलग-अलग राह पर हैं उससे नहीं लगता कि वो कभी मिलकर प्रतिबद्धता से वो काम करेंगे जिससे सदी के अंत तक तापमान की वृद्धि को 2 डिग्री सेल्सियस पर रोका जा सके। ऐसे में गरीब देशों के नागरिकों की हालत जलवायु परिवर्तन से वैसी ही होगी जैसी आज अफ्रीकी देशों की भूख और बीमारी से है। यह एक कड़वा सच है कि जलवायु परिवर्तन की तैयारी देशों को अलग अलग ही करनी पड़ेगी, कोई भी विकसित राष्ट्र अपने नागरिकों की कीमत पर विकासशील देशों को धन व सुविधाएं मुहैया नहीं करवाएगा। 2015, पेरिस समझौते में विकसित देशों द्वारा प्रतिवर्ष 100 बिलियन डॉलर की प्रतिबद्धता के बावजूद लगातार आनाकानी इसी का एक प्रोटोटाइप है। विधायक, सांसदों और पार्टियों के बेचने, बिकने, खरीदने और मिलने मिलाने के कार्यक्रम को तेजी से खत्म करके इस नई समस्या जलवायु परिवर्तन से लड़ने के लिए देश को तैयार होना होगा और मीडिया को भी इस दिशा में जागरूकता और बहसों का सिलसिला शुरू करना होगा।",
    "Whiskey, Vodka, Beer, Brandy, Wine और Champagne में आइये जानते है, क्या अंतर हैं?": "Rum, Whiskey, Vodka, Beer, Brandy, Wine और Champagne में आइये जानते है, क्या अंतर हैं?\n\nआज हम जानेंगे की शराब कितने प्रकार की होती और इनमे क्या अंतर होता है। आपने रम, व्हिस्की, वोदका, बियर, ब्रांडी, वाइन और शैंपेन इन सभी के बारे में तो जरूर कभी न कभी सुना ही होगा,\n\nये सभी शराब का ही एक रूप है या यूँ कह लीजिये की शराब ही है। लेकिन इतने सारे नाम सुनकर लोगो के मन में यही सवाल आता है कि शराब तो इतने तरह की आती है लेकिन इनमे अंतर क्या होता है, या फिर इनमे सिर्फ नाम भर का अंतर होता है।\n\nतो चलिए जानने की कोशिश करते है कि शराब कितने प्रकार की होती है और इनमे क्या अंतर होता है। वैसे तो भारत में शराब के कई नामो से जाना जाता है। जैसे की मंदिरा, शराब, दारू और सोमरस आदि. लेकिन इन सभी नामो का मतलब होता है कि ऐसा पेय पदार्थ जिसमे अल्कोहल मिला हो।\n\nशराब को बनाने में कई चीज़ों का इस्तेमाल किया जाता है जैसे की गेंहूँ, मक्का, जौ, गन्ना और कई फलों का भी इस्तेमाल किया जाता है। अलग अलग तरह की शराब बनाने में अलग अलग चीज़ों जैसे की बियर बनाने में गेंहूँ, जौ और मक्के का इस्तेमाल होता है।\n\nइसी तरह दूसरी शराबों को बनाने में अलग अलग चीज़े इस्तेमाल में ली जाती है।\n\nतो चलिये अब जानते है अलग अलग प्रकार की शराबों के बारे में...\n\n1. बीयर (Beer)\n\nइस मदिरा में अल्कोहल की मात्रा 3 से 30% तक होती है। लेकिन लाइट बियर में 4 और स्ट्रॉंग बियर में 8 प्रतिशत अल्कोहल की मात्रा का प्रयोग किया जाता है। जर्मन बियर पूरे संसार में सबसे बढ़िया बियर मानी जाती है।\n\nबता दे की बियर बनाने में मक्का, गेहूं, और जौ जैसे अनाजों का आंशिक रुप से किण्वन किया जाता है और फिर इसके बाद इसे अच्छी तरह बनाने में करीब 1 से 2 सप्ताह का समय लग जाता है।\n\n2. वाइन (Wine)\n\nवाइन ये भी शराब का एक प्रकार है और इस शराब को बनाने में फलों के रसों का इस्तेमाल किया जाता है जिसमें अंगूर प्रमुख फल है। बता दे की इसमें अल्कोहल की मात्रा करीब 9 से 18% तक हो सकती है।\n\nवाइन का उत्पादन फ्रांस में प्रमुख रुप से किया जाता है। वाइन को बियर के जैसे ही किण्वन करके तैयार किया जाता है। सामान्यतः वाइन को रंग के आधार पर रेड वाइन (Red Wine) और वाइट वाइन (white wine) में बांटा गया है।\n\nलेकिन वाइन का नामांकन अंगूर की क्वालिटी और उसके प्रकार के आधार पर किया जाता है।\n\n3. व्हिस्की (Whisky)\n\nआमतौर पर लोग व्हिस्की का सेवन काफी करते है, इसे बनाने में गेंहू और जौ जैसे अनाज का उपयोग किया जाता है। लेकिन इसे बनाने का तरीका बियर से थोड़ा सा अलग है,\n\nक्योंकि इसे बनाने के लिए अनाज का आंशिक किण्वन नहीं किया जाता है बल्कि अनाज पूरा किण्वन करते है, साथ ही बाद में आसवन भी होता है। व्हिस्की में अल्कोहल की मात्रा ज्यादा होती है इसमें करीब अल्कोहल की मात्रा 30 से 65% तक हो सकती है।\n\nव्हिस्की में एवरेज अल्कोहल की मात्रा 43% होती है। बता दे की व्हिस्की सामान्यतः 2 तरह की होती है जिसमे पहली है माल्ट व्हिस्की (Malt whiskey), माल्ट व्हिस्की को अंकुरित अनाज से बनाया जाता है जो अच्छी व महंगी होती है।\n\nइसके बाद दूसरी है ग्रेन व्हिस्की (Grain whiskey), इस तरह की व्हिस्की को बिना अंकुरित हुए अनाज से बनाया जाता। जानकारी के लिए बता दे की स्कॉटलैंड एक प्रमुख व्हिस्की उत्पादक देश है और यहां की व्हिस्की को स्कॉच (Scotch) कहा जाता है।\n\n4. ब्रांडी (Brandy)\n\nब्रांडी नाम एक डच शब्द ‘ब्रांडीविज़न’ से आया है, जिसका मतलब है ‘जली हुई शराब। ब्रांडी को व्हिस्की को आसवित करके तैयार किया जाता है। बता दे की ब्रांडी में अल्कोहल की मात्रा 30 से 60% तक होती है। वैसे ब्रांडी का उत्पादन मुख्य रूप से यूरोपीय देश करते हैं।\n\n5. रम (Rum)\n\nये भी शराब का एक प्रकार है और अधिकतर सर्दियों में लोग रम पीना पसंद करते है। रम बनाने में गन्ने का रस या शीरे को किण्वित व आसवित किया जाता है।\n\nरम में करीब 40 से 70% तक अल्कोहल होता है। रम का उत्पादन रूप से कैरेबियाई और लैटिन अमेरिकी (कोलम्बिया, गुयाना, वेनेजुएला, ब्राज़ील) देशों किया जाता है। बता दे की रम एक सस्ती शराब है।\n\n6. वोदका (Vodka)\n\nवोदका एक पारदर्शी और लगभग स्वादहीन शराब होती है। वोडका आलू से प्राप्य स्टार्च के किण्वन और आसवन से बनता है, लेकिन इसके अलावा इसे अनाज और शीरे से बनाया जाता है।\n\nबता दे की वोदका में अल्कोहल की मात्रा 40-60% तक होती है। वोदका का निर्माण मुख्य रूप से रूस और पूर्वी यूरोप के देशों में किया जाता है।\n\n7. शैम्पेन (Champagne)\n\nशैंपेन का नाम अक्सर जीत के जश्न के साथ जुड़ता है, और शैंपेन को खोलने और उसे एक दूसरे पर छिड़कने का नज़ारा भी बेहदआम है। लेकिन आपको बता दे की\n\n\n\nशैंपेन एक तरह की वाइन है जिसे खासतौर पर फ्रांस के शैंपेन इलाके में ही बनाया जाता है। शैंपेन को बनाने में चारडोने, पिनोट नायर और पिनोट म्यूनियर अंगूर का उपयोग किया जाता है।\n\nइसके अलावा जिस शराब को हाथ से निकाला जाता है उसे हथकड़ भी कहा जाता है, इसे अवैध रूप से बिना मशीनों के बनाया जाता है। गांव में नारियल और महुआ से भी शराब बनाई जाती है।\n\nगोवा में फेनी नाम की शराब बनाई जाती है जो काजू से बनाई जाती है। ऐसे ही साके नाम की शराब को जापान में चावल से बनाया जाता है। इसी तरह मेक्सिको में अगेव नामक पौधे से टकिला शराब है।\n\nबीयर, विस्की, ब्रांडी, जीन, महुआ, हंड़िया, चूलईया यह सभी शराब है क्योंकि इन सभी में अल्कोहल होता है और इन सभी से नशा होता है। हालाकिं इन सभी में अल्कोहल की मात्रा में अंतर जरूर होता है।\n\nइसके अलावा कई लोगो को लगता है कि शराब और बियर अलग अलग होती है यानि की बियर शराब नही होती है लेकिन ऐसा बिल्कुल नही है इसका कारण है कि इन दोनों में ही अल्कोहल होता है।\n\nबियर है स्वास्थ्य के लिए लाभदायक? बियर के 10 फायदे जान आप हो जाएंगे हैरान\n\nBenefits of drinking beer: खराब जीवनशैली के कारण आज बहुत से लोग बैड कोलेस्ट्रॉल की समस्या से पीड़ित हैं। शोध के अनुसार, यदि सीमित मात्रा में बियर पी जाए, तो इससे शरीर में गुड कोलेस्ट्रॉल को बढ़ाने में मदद मिल सकती है बीयर अधिक पीना सेहत के लिए फायदेमंद नहीं है।\n\nलेकिन ऐसा भी नहीं है कि इसके सिर्फ नुकसान ही नुकसान हैं। कई शोधों में बीयर के कुछ ऐसे फायदों के बारे में भी दावे हुए हैं जो आपको चौंका सकते हैं।आज हम बता रहे हैं कि बीयर पीने के कौन से फायदे हैं।\n\nबीयर को यदि सही मात्रा में पिया जाए तो कई सारे फायदे हैं। अधिकतर लोगों को पता ही नहीं होता कि बीयर कितनी पीनी चाहिए। आज हम आपकों बीयर पीने के ऐसे फायदों के बारे में बता रहे हैं जिन्हें जानकर आप हैरान हो जाएंगे।\n\nकितनी मात्रा में बीयर पीएं\n\nहेल्थ एक्सपर्ट्स के अनुसार, एक स्वस्थ व्यक्ति के लिए रोजाना एक गिलास बीयर पीना फायदेमंद है।\n\nहालांकि ये मात्रा भी स्वास्थ्य पर निर्भर करती है। अगर आप नियमित दवाओं के सेवन पर हैं, तो डॉक्टर से परामर्श लेकर ही बीयर पीएं।\n\nबियर में कैलोरी की मात्रा\n\nअन्य हार्ड ड्रिंक्स की तुलना में बीयर में अल्कोहल की मात्रा कम होती है। इसमें मात्रा के हिसाब से केवल 4 से 6 प्रतिशत अल्कोहल (ABV) होता है।\n\nहालाँकि, आप जिस बीयर का सेवन कर रहे हैं, उसके अनुसार शराब की मात्रा भिन्न हो सकती है। एक पिंट बियर में 208 कैलोरी होती है।\n\nयहां 10 कारणजो आपको ये बताएँगे कि बीयर आपके लिए वास्तव में खराब क्यों नहीं है, अगर कम मात्रा में ली जाए।\n\nबीयर पीने वाले लंबे समय तक जीते हैं मध्यम शराब पीना आपके लिए अच्छा है, और बियर मध्यम पीने के लिए अच्छा है। हर कोई जानता है कि अगर आप बहुत ज्यादा पीते हैं तो यह आपके लिए अच्छा नहीं है।\n\nयदि आप नशे में हैं, आप चीजों में भागते हैं, आप चीजों में ड्राइव करते हैं, आपको एसोफेजेल कैंसर मिलता है, आपको सिरोसिस और अन्य खराब स्थितियां मिलती हैं। लेकिन अधिक से अधिक चिकित्सा अनुसंधान इंगित करते हैं कि यदि आप बिल्कुल भी नहीं पीते हैं,\n\nतो यह आपके लिए भी अच्छा नहीं है। कई स्वतंत्र अध्ययनों के अनुसार, मध्यम शराब पीने वाले शराब पीने वालों या शराब पीने वालों की तुलना में अधिक समय तक जीवित रहते हैं। बीयर कम अल्कोहल की मात्रा और वाइन या स्प्रिट की तुलना में बड़ी मात्रा में होने के कारण मध्यम पीने के लिए एकदम सही है।\n\nऔर जैसा कि पुराने कट्टरपंथी थॉमस जेफरसन ने कहा, \"बीयर, अगर संयम से पिया जाता है, तो गुस्सा नरम होता है, आत्मा को खुश करता है, और स्वास्थ्य को बढ़ावा देता है।\" और उसे यह बताने के लिए किसी वैज्ञानिक अध्ययन की आवश्यकता नहीं थी।\n\nबीयर कैंसर से लड़ती है\n\nसबसे आश्चर्यजनक बियर और स्वास्थ्य कनेक्शन xanthohumol कहा जाता है, एक फ्लेवोनोइड केवल हॉप्स में पाया जाता है। ओरेगॉन स्टेट यूनिवर्सिटी में पर्यावरण और आणविक विष विज्ञान विभाग के डॉ क्रिस्टोबल मिरांडा के अनुसार, ज़ैंथोहुमोल एक शक्तिशाली एंटीऑक्सिडेंट है जो कैंसर पैदा करने वाले एंजाइमों को रोकता है,\n\n\"सोया में प्रमुख घटक की तुलना में बहुत अधिक शक्तिशाली\"। यह xanthohumol सामान आपके लिए इतना अच्छा है कि जर्मनों ने वास्तव में इसके अतिरिक्त स्तरों के साथ एक बीयर पी है।\n\nबीयर आपको ठंडक पहुंचाने में मदद करती है\n\nमध्यम शराब पीने के सामाजिक पहलू आपके स्वास्थ्य के लिए काफी फायदेमंद हैं। दूसरे शब्दों में, समय-समय पर बाहर निकलने और अपने दोस्तों के साथ एक-दो बियर पर आराम करने के लिए।\n\nबीयर आपके पेट को बढ्ने नहीं देती\n\n2003 में यूनिवर्सिटी कॉलेज ऑफ लंदन के शोधकर्ताओं और प्राग में इंस्टीट्यूट क्लिनिक ए एक्सपेरिमेंटलनी मेडिसिन के शोधकर्ताओं द्वारा किए गए एक अध्ययन में बीयर पीने वालों की मात्रा और उनके ओवरहैंग के आकार के बीच कोई संबंध नहीं दिखाया गया।\n\nशोधकर्ताओं ने कहा, \"एक आम धारणा है कि बीयर पीने वाले औसतन शराब न पीने वाले या शराब या स्प्रिट पीने वालों की तुलना में अधिक 'मोटे' होते हैं।\" लेकिन उन्होंने पाया कि \"बीयर और मोटापे के बीच संबंध, यदि मौजूद है, तो शायद कमजोर है।\n\n\" अधिकांश अध्ययनों में पाया गया है कि जो लोग नियमित रूप से (और मध्यम रूप से) बीयर पीते हैं, उनमें न केवल बीयर पेट विकसित होता है - उनका वजन न पीने वालों की तुलना में कम होता है।\n\nबीयर आपके चयापचय को बढ़ावा दे सकती है, आपके शरीर को वसा को अवशोषित करने से रोक सकती है और अन्यथा आपको एक स्वस्थ, कम घृणित नारा बना सकती है। अन्यथा स्वस्थ आहार के हिस्से के रूप में, इसे कम मात्रा में पियें।\n\nतो यह बात है। बीयर पीओ। आप लंबे समय तक जीवित रहेंगे और खुश रहेंगे। आप मोटे नहीं होंगे। वास्तव में, आपका वजन कम हो सकता है। आप अपने चयापचय को बढ़ावा देंगे, अपने स्वास्थ्य में सुधार करेंगे और धमनियों, दिल के दौरे और कैंसर के खतरे को कम करेंगे। आप और अधिक क्या चाह सकते थे?\n\nबीयर पूरी तरह से प्राकृतिक है\n\nकुछ जानकार आपको बताएंगे कि बीयर एडिटिव्स और प्रिजर्वेटिव से भरी हुई है। सच्चाई यह है कि बीयर संतरे के रस या दूध की तरह ही पूरी तरह से प्राकृतिक है (शायद इससे भी ज्यादा - उनमें से कुछ दूध और ओजे लेबल आपको आश्चर्यचकित कर देंगे)।\n\nबीयर को परिरक्षकों की आवश्यकता नहीं होती है क्योंकि इसमें अल्कोहल और हॉप्स होते हैं, दोनों ही प्राकृतिक संरक्षक होते हैं। बीयर केवल इस अर्थ में \"संसाधित\" होती है कि रोटी है: इसे पकाया जाता है और किण्वित किया जाता है, फिर फ़िल्टर किया जाता है और पैक किया जाता है। हेनेकेन के बारे में भी यही कहा जा सकता है।\n\nबियर दिल के दौरे को रोकता है\n\nयदि आप विटामिन की तुलना में थोड़ा अधिक अत्याधुनिक प्राप्त करना चाहते हैं, तो बीयर में आपके लिए अन्य अच्छाइयाँ हैं। आपने फ्रांसीसी विरोधाभास के बारे में सुना है, कैसे फ्रांसीसी अपने सुंदर उच्च वसा वाले आहार खाते हैं और अपने सुंदर उच्च-शराब वाले आहार पीते हैं और अपने गंदे बकरी के बालों वाली सिगरेट पीते हैं,\n\nलेकिन हृदय रोग की दर लगभग एक तिहाई है। शेष दुनिया? इसे रेड वाइन और इसमें मौजूद एंटीऑक्सीडेंट का श्रेय दिया जाता है। अरे, अनुमान लगाओ कि रेड वाइन के रूप में और क्या बहुत सारे एंटीऑक्सिडेंट हैं?\n\nडार्क बियर! अमेरिकन हार्ट एसोसिएशन के अनुसार, \"इस बात का कोई स्पष्ट प्रमाण नहीं है कि शराब अन्य प्रकार के मादक पेय की तुलना में अधिक फायदेमंद है।\"\n\n1999 में ब्रिटिश मेडिकल जर्नल में प्रकाशित एक अध्ययन में कहा गया है कि एक दिन में तीन पेय का मध्यम सेवन कोरोनरी हृदय रोग के जोखिम को 24.7 प्रतिशत तक कम कर सकता है।\n\nबीयर में कोई वसा या कोलेस्ट्रॉल नहीं होती पूरी तरह से प्राकृतिक पेय के लिए, बियर गंभीर कम कैलोरी विकल्प प्रदान करता है। गिनीज के बारह औंस में उतनी ही कैलोरी होती है जितनी कि 12 औंस स्किम दूध में: लगभग 125।\n\nयह संतरे के रस (150 कैलोरी) से कम है, जो आपके मानक, \"पूर्ण-कैलोरी\" बीयर के समान है। यदि बीयर आपके पोषण का एकमात्र स्रोत थी, तो आपको अपने अनुशंसित दैनिक कैलोरी (2,000 से 2,500) तक पहुंचने के लिए हर जागने वाले घंटे में एक पीना होगा।\n\nऔर कोई भी आपको इतना पीने की सलाह नहीं दे रहा है। बीयर की तुलना में कम कैलोरी वाले एकमात्र प्राकृतिक पेय सादे चाय, ब्लैक कॉफी और पानी हैं। निश्चित रूप से, बियर उन मेद कार्बोहाइड्रेट से भरी हुई है, है ना? फिर से गलत।\n\nऔसत बियर में प्रति 12-औंस सेवारत लगभग 12 ग्राम कार्ब्स होते हैं। यूएस अनुशंसित दैनिक भत्ता एक मानक 2,000-कैलोरी आहार में 300 ग्राम कार्बोहाइड्रेट है। दूसरे शब्दों में,\n\nआपको बियर का एक पूरा 24-पैक केस पीना होगा - और फिर दूसरे मामले में पहुंचना होगा - बस सरकार द्वारा अनुशंसित कार्बोहाइड्रेट के दैनिक आवंटन तक पहुंचने के लिए।\n\nयदि आप कार्बो-लोड करना चाहते हैं तो आप एक सेब चबाना या कुछ सोडा पॉप पीना बेहतर समझते हैं। प्रत्येक में लगभग 35 से 40 ग्राम कार्ब्स होते हैं - एक बियर में पाए जाने वाले संख्या से तीन गुना। इसके अलावा, बीयर में कोई वसा या कोलेस्ट्रॉल नहीं होता है।\n\nबीयर पानी से ज्यादा सुरक्षित है\n\nयदि आप ऐसी जगह हैं जहां आपको पानी नहीं पीने की सलाह दी जाती है, तो स्थानीय बियर हमेशा एक सुरक्षित शर्त है। यह स्थानीय बोतलबंद पानी से भी ज्यादा सुरक्षित है।\n\nबीयर को पकाने की प्रक्रिया में उबाला जाता है और बाद में बोतल को बंद करके सील करके साफ रखा जाता है, क्योंकि अगर ऐसा नहीं होता है, तो यह स्पष्ट रूप से खराब हो जाता है जिससे इसे बेचना असंभव हो जाता है।\n\nभले ही यह खराब हो जाए, हालांकि, बीयर में रहने वाले कोई जीवन-धमकी देने वाले बैक्टीरिया (रोगजनक) नहीं हैं। तो पी लो - खराब बियर भी पानी से ज्यादा सुरक्षित है।\n\nबीयर में भरपूर मात्रा में o' B vitamins होते हैं\n\nविभिन्न शराब विरोधी समूहों द्वारा उन तथ्यों को दबाने के वर्षों के बावजूद, बीयर, विशेष रूप से अनफ़िल्टर्ड या हल्के से फ़िल्टर की गई बीयर, काफी पौष्टिक हो जाती है। बीयर में बी विटामिन, विशेष रूप से फोलिक एसिड के उच्च स्तर होते हैं,\n\nजो माना जाता है कि यह दिल के दौरे को रोकने में मदद करता है। बीयर में घुलनशील फाइबर भी होता है, जो आपको नियमित रखने के लिए अच्छा है, जो बदले में इस संभावना को कम करता है कि आपका सिस्टम वसा जैसे अस्वास्थ्यकर जंक को अवशोषित करेगा।\n\nयदि आप अपने पेट को धातु-चढ़ाने की योजना बना रहे थे, तो बीयर में मैग्नीशियम और पोटेशियम के महत्वपूर्ण स्तर भी होते हैं।\n\nबीयर आपके कोलेस्ट्रॉल में सुधार करती है\n\nबीयर में न केवल कोलेस्ट्रॉल होता है, बल्कि यह वास्तव में आपके शरीर में कोलेस्ट्रॉल में सुधार कर सकता है। वास्तव में, नियमित रूप से और मध्यम रूप से बीयर पीने से आपका एचडीएल/एलडीएल कोलेस्ट्रॉल अनुपात सही तरीके से झुक जाएगा।\n\nआपके सिस्टम में दो प्रकार के कोलेस्ट्रॉल हैं: एचडीएल, \"अच्छा\" कोलेस्ट्रॉल जो आपकी नसों को कवच-प्लेट करता है और चीजों को बहता रहता है, और एलडीएल, \"खराब\" कोलेस्ट्रॉल जो आपकी नसों में आपके बाथटब नाली में कीचड़ की तरह बनता है।\n\nबियर शक्ति-प्रणाली को फ्लश करती है और एचडीएल के स्तर को ऊपर रखती है। कुछ अध्ययनों के अनुसार, एक दिन में जितनी कम बीयर आपके एचडीएल को 4 प्रतिशत तक बढ़ा सकती है।"
}