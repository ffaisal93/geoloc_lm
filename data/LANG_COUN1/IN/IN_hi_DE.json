{
    "रूस पर ऊर्जा के लिये निर्भर नहीं रहेगा जर्मनी, यूएई से करार – DW – 26.09.2022": "संयुक्त अरब अमीरात के साथ जर्मनी ने प्राकृतिक गैस और डीजल की सप्लाई के लिये करार किया है. रूसी ऊर्जा की सप्लाई का विकल्प ढूंढने के लिये जर्मन चांसलर ने कतर और सऊदी अरब का भी दौरा किया है.\n\nरविवार को संयुक्त अरब अमीरात के उद्योग मंत्री सुल्तान अहम अल जाबेर ने जर्मनी के साथ हुए करार को \"ऐतिहासिक नया करार\" बताया जो जर्मनी और यूएई के बीच तेजी से बढ़ती साझेदारी को सुदृढ़ बनायेगा.\" जर्मन चांसलर की यूएई के राष्ट्रपति शेख मोहम्मद बिन जायेद अल नाह्यान से मुलाकात के दौरान ऊर्जा सुरक्षा, उत्सर्जन में कटौती और जलवायु के लिये काम करने पर चर्चा हुई.\n\nयह भी पढ़ेंः रूसी गैस की सप्लाई घटने से जर्मनी को 60 अरब यूरो का नुकसान\n\nसऊदी अरब की सरकारी तेल कंबनी एडीएनओसी ने इसी महीने पहली बार जर्मनी को डीजल की सप्लाई दी है. कंपनी का कहना है कि 2023 तक वह जर्मनी को हर महीने 250,000 टन डीजल की सप्लाई करेगी. जर्मनी को 137,000 क्यूबिक मीटर गैस की सप्लाई भी होगी जो दिसंबर में हैंबर्ग के पास ब्रुन्सबॉयटेल के तैरते एलएनजी टर्मिनल तक पहुचेगी. 2023 में एडीएनओसी जर्मनी को एलएनजी के जरिये और गैस की सप्लाई देगा.\n\nकतर के अमीर के साथ जर्मन चांसलर तस्वीर: Qatar News Agency/AP/picture alliance\n\nऊर्जा सप्लाई का विकल्प ढूंढने निकले चांसलर\n\nजर्मन चांसलर की सऊदी अरब, कतर और यूएई के यात्रा के दौरान यह करार हुआ है. खाड़ी देशों की दो दिन की यात्रा में जर्मन चांसलर ने शनिवार को सऊदी क्राउन प्रिंस मोहम्मद बिन सलमान से जेद्दा में मुलाकात की. रविवार दोपहर को वह यूएई से दोहा चले गये और कतर के अमीर शेख तमीमन बिन हमाद अल तानी से भी उर्जा और निवेश पर बातचीत की. हालांकि कतर में किसी करार की घोषणा नहीं हुई. दोनों देशों के बीच एलएनजी सप्लाई के करार की समय सीमा पर बात अटकी हुई है. जर्मन चांसलर ने कतर के बारे में कहा कि वहां मानवाधिकारों की स्थिति में कुछ सुधार हुआ है हालांकि उन्होंने नवंबर में शुरू हो रहे फुटबॉल वर्ल्ड कप में आने का कोई वादा नहीं किया.\n\nयह भी पढ़ेंः ऊर्जा संकट के दौर में भी फ्रांस को बिजली क्यों बेच रहा है जर्मनी\n\nयूएई की यात्रा के दौरान शॉल्त्स जलवायुन परिवर्त मंत्री मरियम अलमहेरी के साथ पर्यावरण से जुड़े मैंग्रोव पार्क प्रोजेक्ट को भी देखने गये. अलमहेरी ने बताया कि शॉल्त्स के साथ जलवायु के लिए उठाये जा रहे कदमों और आर्थिक विकास के साथ ही ऊर्जा की आपूर्ति पर चर्चा हुई. अलमहेरी ने कहा, \"यूएई मानता है कि तीनों स्तंभों को एक साथ चलना होगा. हम इनमें से एक या दो को अलग करके नहीं दे सकते.\"\n\nरूस पर ऊर्जा के लिये निर्भर नहीं रहेगा जर्मनी\n\nयूएई, सऊदी अरब और कतर ऊर्जा के स्रोतों में बदलाव के यूरोपीय मॉडल के आलोचक रहे हैं. ये देश उसे अवास्तविक करार देते हैं साथ ही पिछले दो सालों में यूरोप को हुई ऊर्जी की कमी के लिये जिम्मेदार भी बताते हैं.\n\nयूएई की जलवायु परिवर्तन मंत्री मरियम अमहेरी के साथ ओलाफ शॉल्त्स तस्वीर: Kay Nietfeld/dpa\n\nअबू धाबी में पत्रकारों से बातचीत के दौरान शॉल्त्स ने कहा कि उनका देश रूस पर ऊर्जा के लिए निर्भर नहीं रहेगा. शॉल्त्स का कहना है, \"हम एक सप्लायर और उसके फैसलों पर निर्भर रहे हैं लेकिन यह सच्चाई अब दोबारा हमारे साथ नहीं होगी.\"\n\nशॉल्त्स का कहना है कि जर्मनी में अब जिस तरह का निवेश हो रहा है उससे धीरे धीरे अगले साल तक जर्मनी में गैस के आयात का बुनियादी ढांचा तैयार हो जायेगा. उसके बाद जर्मनी किसी एक खास सप्लायर पर ऊर्जा के लिये निर्भर नहीं रहेगा.\n\nशॉल्त्स का दौरा खत्म होने से एक दिन पहले ही फ्रांस की कंपनी टोटल एनर्जीज ने 1.5 अरब डॉलर का निवेश करने के लिए कतर से करार किया है. इसके जरिये दोहा में प्राकृतिक गैस का उत्पादन बढ़ाया जायेगा. शॉल्त्स इस करार को अहम बताया और कहा कि दुनिया भर में लिक्विफायड गैस का उत्पादन बढ़ाया जायेगा जिसके की ऊंची मांग को पूरा किया जा सके.\n\nएनआर/ओएसजे (एएफपी)",
    "जर्मनी से लौटे कैब‍िनेट मंत्री अग्रवाल के तेवर पड़े नरम, बोले- नियुक्तियां रद मामले में अभी कुछ नहीं कह सकता": "विधानसभा के भर्ती प्रकरण के तूल पकडऩे के बाद से चर्चा में आए कैबिनेट मंत्री प्रेमचंद अग्रवाल की बदली परिस्थितियों में शनिवार को जर्मनी से स्वदेश वापसी हो गई। । उन्होंने कहा कि नियुक्तियां निरस्त होने के निर्णय की जानकारी उन्हें मिली है। इस बारे में वह और जानकारी लेंगे।\n\nराज्य ब्यूरो, देहरादून: विधानसभा के भर्ती प्रकरण के तूल पकडऩे के बाद से चर्चा में आए कैबिनेट मंत्री प्रेमचंद अग्रवाल की बदली परिस्थितियों में शनिवार को जर्मनी से स्वदेश वापसी हो गई। विधानसभा की जिन 228 भर्तियों को निरस्त किया गया है, उनमें 78 अग्रवाल के विधानसभा अध्यक्ष रहने के कार्यकाल की हैं। ऋषिकेश लौटने पर उनके सुर भी बदले से दिखे। मीडिया से बातचीत में उन्होंने कहा कि अभी वह जर्मनी से लौटे हैं। नियुक्तियां निरस्त होने के निर्णय की जानकारी उन्हें मिली है। इस बारे में वह और जानकारी लेंगे। अभी वह इस मामले में कुछ नहीं कह सकते।\n\nदावा किया था कि सभी भर्तियां हुई नियमानुसार\n\nचौथी विधानसभा में प्रेमचंद अग्रवाल विधानसभा अध्यक्ष थे। उनके कार्यकाल में हुई तदर्थ नियुक्तियों को लेकर विपक्ष ने भाजपा सरकार पर हमला बोला था। तब अग्रवाल ने इस विषय को लेकर तल्ख तेवर अपनाते हुए दावा किया था कि सभी भर्तियां नियमानुसार हुई हैं। प्रकरण के तूल पकडऩे पर मुख्यमंत्री ने विधानसभा अध्यक्ष को पत्र भेजकर विधानसभा की नियुक्तियों की जांच कराने का अनुरोध किया। विधानसभा अध्यक्ष ने विशेषज्ञ जांच समिति गठित की और उसकी रिपोर्ट मिलने पर वर्तमान विधानसभा अध्यक्ष ने तीसरी व चौथी विधानसभा के कार्यकाल की नियुक्तियों को निरस्त करने का निर्णय लिया। मुख्यमंत्री इस प्रस्ताव को अनुमोदित कर चुके हैं।\n\n24 घंटे के भीतर ही अगले दिन इन तबादलों को क‍िया स्थगित\n\nयही नहीं, सप्ताहभर पहले मंत्री अग्रवाल तब चर्चा में आए, जब 17 सितंबर को वह शहरी विकास विभाग के अंतर्गत विभिन्न नगर निकायों में 74 कार्मिकों के तबादले कर अध्ययन यात्रा पर जर्मनी रवाना हो गए। ये जानकारी मिलने के बाद मुख्यमंत्री ने 24 घंटे के भीतर ही अगले दिन इन तबादलों को स्थगित कर दिया। राजनीतिक गलियारों में इसके कई निहितार्थ निकाले गए तो भर्ती व तबादला विवाद के बीच अग्रवाल की जर्मनी यात्रा को लेकर भी प्रश्न उठाए गए।\n\nसालिड वेस्ट मैनेजमेंट की तकनीकी का अध्ययन कर लौटे\n\nअब जबकि विधानसभा की भर्तियां निरस्त की गई हैं तो शनिवार को अग्रवाल की स्वदेश वापसी हो गई। अग्रवाल ने कहा कि वह जर्मनी में सालिड वेस्ट मैनेजमेंट की तकनीकी का अध्ययन कर लौटे हैं। विधानसभा अध्यक्ष द्वारा विशेषज्ञ जांच समिति की रिपोर्ट के आधार पर तदर्थ नियुक्तियां निरस्त करने की जानकारी उन्हें मिली है। इस विषय में अभी विस्तृत जानकारी नहीं मिल पाई है। उनके कार्यकाल की नियुक्तियां सही थी या गलत, इस बारे में पूछने पर उन्होंने कहा कि विधानसभा अध्यक्ष ने इस बारे में निर्णय ले लिया है। ऐसे में उनका टिप्पणी करना उचित नहीं है।\n\nमुझे नहीं पता किस धड़े की बात कर रहे हैं\n\nभर्ती प्रकरण में इस्तीफे की चर्चा के बारे में पूछे जाने पर अग्रवाल ने कहा कि मुझे नहीं मालूम आप भाजपा के किस धड़े की बात कर रहे हैं। भाजपा में कोई धड़ा है ही नहीं, यहा सभी मिलकर कार्य करते हैं।\n\nAnkita Murder Case : एक्‍स्‍ट्रा सर्विस की डिमांड...मना करने पर हत्‍या और अब पोस्‍टमार्टम पर सवाल.... केस से जुड़ी 10 बड़ी बातें",
    "FIFA World Cup जीतने पर Germany के प्रत्येक खिलाड़ी को 400,000 यूरो मिलेंगे: DFB": "बेशक भारत में क्रिकेट मशहूर है लेकिन अन्‍य खेल में भी खिलाड़ी कर रहे अच्‍छा प्रदर्शन: विजेंदर सिंह\n\nरूस पर खेलों की दुनिया में गाज गिरनी शुरू, फीफा ने इस साल विश्व कप से बाहर किया\n\nसेमीफाइनल में पहोचने पे प्रत्येक खिलाड़ी को 150,000 यूरो मिलेंगे, जबकि तीसरा स्थान जीतने पर जर्मनी के प्रत्येक खिलाड़ी को 200,000 यूरो मिलेंगे. और फाइनल में हारने पर 250,000 यूरो का बोनस दिया जाएगा. जर्मनी, अपने निराशाजनक 2018 प्रदर्शन में सुधार करने के लिए बेताब है, उसे ग्रुप ई में स्पेन, कोस्टा रिका और जापान के साथ रखा गया है. टूर्नामेंट 20 नवंबर से शुरू होगा और जर्मनी अपने अभियान की शुरुआत 23 नवंबर को जापान के खिलाफ करेगा.\n\n\n\nटीम के प्रतिनिधियों मैनुअल नेउर, थॉमस म्यूएलर, जोशुआ किमिच और इल्के गुएन्डोगन के साथ बैठक के बाद डीएफबी के अध्यक्ष बर्नड न्यूएनडॉर्फ ने कहा, \"हमने एक अच्छे और रचनात्मक माहौल में गहन चर्चा की. दिन के अंत में हमने सभी के लिए एक स्वीकार्य समाधान ढूंढ लिया है.\"\n\nयह भी पढ़ें:\n\nकरीब 30 साल पहले कपिल के \"दीप्ति जैसी मांकडिंग\" पर मचा था खूब बवाल, दिग्गज ने दिया यह सुझाव, video\n\n' निर्णायक मुकाबले में कोहली ने बना डाला विराट रिकॉर्ड, टी20 इतिहास के पहले बल्लेबाज बने\n\n'क्रिकेट जगत हुआ सूर्यकुमार यादव का दीवाना, पूर्व कंगारू क्रिकेटर ने किया बड़ा कॉमेंट\n\nVIDEO: स्पोर्ट्स से जुड़ी Latest Updates के लिए अभी NDTV Sports Hindi को सब्सक्राइब करें. Click to Subscribe\n\n\n\n\n\n",
    "यूरोप की सबसे बड़ी अर्थव्यवस्था जर्मनी 2023 में मंदी की चपेट में आएगा: OCED": "नई दिल्ली: यूरोप की सबसे बड़ी अर्थव्यवस्था जर्मनी 2023 में मंदी की चपेट में आ जाएगा, आर्थिक सहयोग और विकास संगठन ने सोमवार को कहा। अंतर सरकारी संगठन के अलावा, इफो संस्थान ने जर्मन अर्थव्यवस्था के लिए भी अलार्म बजाया, जो एक ऊर्जा संकट से बुरी तरह प्रभावित हुई है।\n\nसंस्थान द्वारा सोमवार को प्रकाशित एक प्रमुख सर्वेक्षण के अनुसार, सितंबर में जर्मनी का कारोबारी माहौल तेजी से खराब हुआ। लगभग 9,000 कंपनियों के सर्वेक्षण के आधार पर इफो संस्थान का मासिक विश्वास बैरोमीटर पिछले महीने से 4.3 अंक गिरकर 84.3 पर आ गया।\n\nयह संकुचन का चौथा सीधा महीना था, जो मई 2020 के बाद से संकेतक को अपने निम्नतम स्तर पर ले गया, विनिर्माण से लेकर सेवा क्षेत्र तक, अर्थव्यवस्था में गिरावट के साथ महसूस किया गया। \"जर्मन अर्थव्यवस्था मंदी में फिसल रही है,\" इफो के अध्यक्ष क्लेमेंस फुएस्ट ने कहा।\n\n\"आने वाले महीनों के बारे में निराशावाद निश्चित रूप से बढ़ गया है।\" रूस द्वारा गैस आपूर्ति में कटौती के कारण ऊर्जा की कीमतों में वृद्धि रूस द्वारा नॉर्ड स्ट्रीम पाइपलाइन के माध्यम से गैस की आपूर्ति में कटौती के बाद, जर्मनी को बढ़ती मुद्रास्फीति का सामना करना पड़ रहा है, विशेष रूप से ऊर्जा की कीमतों में, क्योंकि यूक्रेन युद्ध पर तनाव बढ़ गया है।\n\nजबकि पूरा यूरोप प्रभावित है, जर्मनी को कड़ी चोट लगी है क्योंकि यह युद्ध से पहले रूसी आपूर्ति पर बहुत अधिक निर्भर था। जर्मनी में मंदी अब \"अपरिहार्य\" थी, आईएनजी विश्लेषक कार्स्टन ब्रेज़्स्की ने कहा, \"उच्च मुद्रास्फीति, ऊर्जा की कीमतों में वृद्धि, आपूर्ति श्रृंखला में चल रही घर्षण और कमजोर वैश्विक मांग\" की ओर इशारा करते हुए।\n\nसर्वेक्षण में, विनिर्माण क्षेत्र में विश्वास - जर्मन अर्थव्यवस्था का एक चालक - विशेष रूप से तेजी से गिर गया, जिसमें 14.2 अंक की गिरावट दर्ज की गई। मौजूदा स्थिति का कारोबारियों का आकलन भी 3.0 अंक गिरकर 94.5 अंक पर आ गया। बैरोमीटर नवीनतम चेतावनी थी कि जर्मनी एक संकुचन की ओर बढ़ रहा है, ओईसीडी ने भी सोमवार को भविष्यवाणी की है कि यूरोप का आर्थिक बिजलीघर अगले साल सिकुड़ जाएगा।\n\nअप्रैल और जून के बीच जर्मन जीडीपी में मामूली 0.1 प्रतिशत की वृद्धि हुई।\n\nअगस्त में जर्मनी में मुद्रास्फीति 7.9 प्रतिशत की दर से बढ़ी, जो यूरोपीय सेंट्रल बैंक के दो प्रतिशत के लक्ष्य से काफी अधिक है।\n\nएएफपी से इनपुट्स के साथ",
    "क्या जर्मनी कारोबारी रूप से चीन पर बहुत ज्यादा निर्भर है? – DW – 23.09.2022": "जर्मन सरकार अपने सबसे अहम कारोबारी साझेदार, चीन पर अपनी निर्भरता को कम करना चाहती है. हालांकि जर्मन कारोबारी इससे सहमत नहीं है.\n\nजर्मनी का सबसे बड़ा बंदरगाह हैंबर्ग, दुनिया का प्रवेश द्वार माना जाता है. हलांकि सबसे पहले, यह चीन की ओर खुलने वाला द्वार है. चीन इस बंदरगाह का सबसे बड़ा ग्राहक है. 2022 के पहले छह महीने में चीन से आए 13 लाख से ज्यादा कंटेनर यहां पर उतारे गये थे.\n\nअब चीन की विशाल जहाजरानी कंपनी कोस्को, बंदरगाह की व्यापारिक गतिविधियो में 35 फीसदी हिस्सा चाहती है. उसके ऑपरेटर भी यही चाहते हैं. उनका कहना है कि यह कंटेनर टर्मिनल, फिर दुनिया की सबसे विशाल शिपिंग कंपनी का, यूरोप में एक प्रमुख ट्रांसशिपमेंट ठिकाना बन जाएगा.\n\nजर्मनी के आर्थिक मामलों के मंत्रालय को इस बारे में अपने कुछ संदेह है और वो हैंबर्ग बंदरगाह पर कोस्को के निवेश को शायद मंजूरी ना दे. कोस्को की भागीदारी पर जारी विवाद दिखाता है कि चीन के साथ गठजोड़ पर पुनर्विचार, जर्मन अर्थव्यवस्था पर कैसे असर डाल रहा है.\n\nयूक्रेन पर रूसी हमले के बाद, उसकी गैस पर जर्मन निर्भरता एक कमजोर बिंदु साबित हुआ है. इस अहसास ने जर्मन सरकार को चीन के साथ अपने संबंध पर फिर से विचार करने को प्रेरित किया है. आज चीन में करीब 5,000 जर्मन कंपनियां कारोबार करती हैं.\n\nचीन के पक्ष में झुकते संतुलन के बीच, उस गैरलोकतांत्रिक शासन से आखिर जर्मनी कैसे निपटे जो सालों से उसका सबसे बड़ा व्यापारिक साझेदार रहा है? उस देश से कैसे निपटे जिसे यूरोपीय संघ (ईयू) के दस्तावेज एक \"पार्टनर, एक \"प्रतिस्पर्धी\" और एक \"सामरिक प्रतिद्वंद्वी\" के रूप में देखते हैं?\n\nफॉल्क्सवागन चीन में प्रमुख जर्मन निवेशकों में है तस्वीर: Xing Yun/Costfoto/picture alliance\n\n‘भोलेपन का अंत'\n\nजर्मनी के आर्थिक मामलों के मंत्री और उप-चांसलर रॉबर्ट हाबेक ग्रीन पार्टी से ताल्लुक रखते हैं. उन्होंने पहले ही ऐलान कर दिया है कि चीन के साथ \"ज्यादा मजबूत और सख्त व्यापार नीति\" अपनाई जायेगी. मध्य सितंबर में जी-7 समूह की मंत्रीस्तरीय बैठक के बाद हाबेक ने घोषणा कर दी कि \"चीन के प्रति भोलेपन और सरलता का दौर अब खत्म होता है.\"\n\nमई में हाबेक ने चीन में निवेश के लिए फॉल्क्सवागन समूह को गारंटियां देने से इंकार कर दिया था. यह एक बड़ा झटका थाः दशकों से जर्मन कंपनियों का चीन में निवेश और व्यापार, सरकारी गारंटियों के बूते चला आया है.\n\nयह भी पढ़ेंः चीन की अर्थव्यवस्था बदहाल हुई तो दुनिया पर क्या असर होगा\n\nविदेशी संबंधों की जर्मन परिषद (डीजीएपी) में चीन मामलों के विशेषज्ञ टिम ह्युर्लिश कहते हैं, \"निकट भविष्य में, अगर जर्मन कंपनियां निवेश करना चाहती हैं, चीन के साथ व्यापार करती हैं, तो ऐसा उन्हें अपने जोखिम पर ही करना होगा, सरकार की ओर से किसी गारंटी या सुरक्षा उपाय पर वे निर्भर नहीं रह सकती हैं.\" ह्युर्लिश ने डीडब्ल्यू से एक इंटरव्यू में कहा कि वो यकीनन एक बदलाव देखते हैं कि जर्मन सरकार \"चीन में व्यापार फैलाने के लिए जर्मन कंपनियों को और रियायतें या मदद देना नहीं देना चाहती है.\"\n\nहालांकि इससे जर्मन कारोबारियों के कदम पीछे नहीं हुए हैं. जर्मन इकोनॉमिक इंस्टीट्यूटसे जुड़े अर्थशास्त्री युर्गन माथीस के एक अध्ययन के मुताबिक, जर्मन उद्योग ने इस साल के पहले छह महीने में ही, करीब 10 अरब यूरो का निवेश, चीन में कर लिया है. यह एक रिकॉर्ड है.\n\nखासतौर पर कार बनाने वाली और कैमिकल कंपनियां लगातार चीनी बाजार में पकड़ बनाने की कोशिशों मे जुटी हैं. रोडियम समूह के मध्य सितंबर में प्रकाशित एक अध्ययन के मुताबिक, चीन में एक तिहाई यूरोपीय प्रत्यक्ष निवेश अकेले जर्मनी के चार बड़े उद्योगों का है. ये हैं कार बनाने वाली कंपनियां फॉल्क्सवागन, बीएमडब्ल्यू, मर्सिडीज़ और केमिकल कंपनी बीएएसएफ.\n\nचीनी सोलर प्लेट जैसी चीजों की जर्मनी को जरूरत है तस्वीर: dpa/picture alliance\n\nक्या ये निर्भरता कुछ ज्यादा ही आंकी गई है?\n\nचीन में यूरोपियन चैंबर ऑफ कॉमर्स के अध्यक्ष, योर्ग वुटके के मुताबिक सिर्फ 10 बड़ी यूरोपीय कंपनियां 80 फीसदी यूरोपीय निवेश की जिम्मेदार हैं. उनका कहना है, \"अन्य कंपनियां चीन को छोड़कर नहीं जा रही हैं, लेकिन अभी दूसरे देशों में नये निवेशों में उनकी दिलचस्पी है, वे व्यापार के अलग क्षेत्रों में विस्तार के बारे में भी विचार कर रही हैं.\"\n\nहालांकि वो ध्यान दिलाते हैं कि यूरोप की शीर्ष दस कंपनियां, चीन पर बहुत ज्यादा निर्भर हैं. दुर्लभ धातुओं (रेयर-अर्थ धातुएं), दवा कंपनियों के उत्पादों और फोटोवोल्टाइक सिस्टम के आयात के लिए वे चीन पर निर्भर हैं. वो यह भी कहते हैं कि चीन पर निर्भरता बुनियादी रूप से रूसी ऊर्जा पर निर्भरता से अलग है, \"रूस से हमारे पास तेल और गैस की पाइपलाइन है, लेकिन चीन से हमारे पास खिलौनों, फर्नीचर, खेल उपकरणों, कपड़ों, जूतों की भी एक 'पाइपलाइन' है. इनमें से ज्यादातर, मैं कहूंगा 90 फीसदी चीजें, आसानी से कहीं और दोबारा बनायी जा सकती हैं.\"\n\nअर्थशास्त्री माथियास रेखांकित करते हैं कि करीब 3 फीसदी जर्मन रोजगार चीन से आयात पर निर्भर है. \"यानी दस लाख से ज्यादा रोजगार. यह एक अच्छीखासी संख्या है, लेकिन साढ़े चार करोड़ लोग आज जर्मनी में रोजगार में लगे हैं. मैक्रोइकोनोमिक स्तर पर, एक आयात बाजार के रूप में चीन पर निर्भरता प्रासंगिक है, समझ में आती है लेकिन ये उतनी बड़ी नहीं है कि जैसी कि मीडिया रिपोर्टे अक्सर इसे बना देती हैं.\"\n\nजर्मनी के आर्थिक मामलों के मंत्री रॉबर्ट हाबेक तस्वीर: Kay Nietfeld/dpa/picture alliance\n\nग्रीन पार्टी का दबाव\n\nजर्मनी में सत्तारूढ़, सोशल डेमोक्रेटिक पार्टी (एसपीडी), नवउदारवादी फ्री डेमोक्रेटिक पार्टी (एफडीपी) और पर्यावरणवादी ग्रीन पार्टी की मध्य-वाम गठबंधन सरकार में, ग्रीन पार्टी ही खासतौर पर चीन के साथ रिश्तों को लेकर जर्मन कंपनियों पर दबाव बना रही है.\n\nसितंबर के शुरू में, विदेश मंत्री अनालेना बायरबॉक ने जर्मन उद्योगपतियों से कहा थाः \"हम लोग ये उम्मीद लगाये नहीं बैठे रह सकते कि इन तानाशाह हुकूमतों के साथ मामले अंततः उतने बुरे नहीं होंगे.\" ग्रीन पार्टी की नेता और \"मूल्य आधारित और फेमेनिस्ट विदेश नीति\" की प्रवक्ता आनालेना ने नयी राष्ट्रीय सुरक्षा नीति के एक हिस्से के रूप में नयी चीनी रणनीति बनाने की घोषणा भी की. \"जर्मन सरकार के लिए और निजी रूप से मेर लिए यह महत्वपूर्ण है कि रूस पर अपनी निर्भरता से हमने जो भी सबक लिए हैं उन्हें हम अपनी नयी चीनी रणनीति में शामिल करें.\"\n\nयह भी पढ़ेंः जर्मनी के विकास का इंजन, चीन थम रहा है\n\nजर्मनी का आर्थिक मामलों का मंत्रालय, कंपनियों को चीन के बदले, एशिया के दूसरे देशों का रुख करने के लिए प्रोत्साहित करने के तरीके निकाल रहा है. सरकार की ओर से निवेश और आयात गारंटियों का फिर से मूल्यांकन किया जा रहा है. सरकारी बैंक केएफडब्ल्यू ये जांच करेगा कि अपने चीनी कार्यक्रम में कटौती लाकर बदले में इंडोनेशिया समेत दूसरे एशियाई देशों में निवेश के लिए, वो और कर्ज दे सकता है या नहीं.\n\nपिछले साल, जर्मन उद्योग संघ (बीडीआई) तानाशाह देशों के साथ विदेश व्यापार नीति मामलों में सहयोग के नियमों को लेकर बहस कर चुका है. उसने \"विदेशी आर्थिक नीति में जिम्मेदार सहअस्तित्व की अवधारणा और किसी भी सहयोग के लिए स्पष्ट सीमाएं\" तय करने का सुझाव दिया था. हालांकि कई प्रबंधकों को लगता है कि जर्मनी के आर्थिक मामलों के मंत्रालय में बदलाव का रास्ता कुछ ज्यादा ही आगे चला गया है.\n\nजर्मन व्यापार की एशिया प्रशांत कमेटी के मुख्य कार्यकारी अधिकारी फ्रीडोलिन श्ट्राक ने समाचार एजेंसी रॉयटर्स को बताया, \"चीन में जर्मन कंपनियों को सरकार का समर्थन और सुरक्षा, सिद्धांत रूप से बनी रहनी चाहिए.\"\n\nउन्होने जोर दिया कि चीनी निवेश का जर्मनी और यूरोप में स्वागत किया जाना चाहिए. हैंबर्ग बंदरगाह में चीनी कंपनी कोस्को को मंजूरी देने जैसे विशिष्ट मामले पर भी, क्या ये बात लागू होगी, इस बारे में श्ट्राक कुछ कहना नहीं चाहते हैं.",
    "जानें- क्‍यों अंधेर में डूब रहे जर्मनी के शहर और प्रमुख इमारतें, मजबूरी में लिया फैसला कैसे बन रहा फायदे का सौदा": "जर्मनी में ऊर्जा संकट किसी से छिपा नहींं रहा है। रूस की गैस के बंद या उसमें लगातार कटौती से जर्मनी समेत पूरे यूरोप के सामने ये संकट खड़ा हुआ है। ऐसे में जर्मनी ने कड़ा फैसला भी ले लिया है।\n\nनई दिल्‍ली (आनलाइन डेस्‍क)। यूरोप की सबसे बड़ी अर्थव्‍यवस्‍था जर्मनी पर ऊर्जा संकट साफतौर पर देखा जा सकता है। एनर्जी क्राइसिस की वजह से रात में चकाचौंध रहने वाले जर्मनी के शहर अब अंधेरे में डूबने लगे हैं। भले ही ये सुनकर आपको हैरानी हो, लेकिन ये एक हकीकत है। सरकार के सख्‍त आदेश के बाद 1 सितंबर से ही जर्मनी के कई शहर रात में अंधेरे की चादर ओढ़ लेते हैं। बत्तियां बुझा दी जाती हैं। ये नया आदेश अगले साल 1 मार्च तक लागू रहेगा। इस दौरान कोई भी अपने घरों को 20 डिग्री सेल्सियस से अधिक गर्म नहीं कर सकेगा।\n\nमजबूरी में लिया फैसला बन रहा फायदे का सौदा\n\nऊर्जा संकट के बीच एक तरफ जहां सरकार को मजबूरी में ये फैसला लेना पड़ा है, वहीं दूसरी तरफ इसका फायदा भी दिखाई दे रहा है। इससे न केवल ऊर्जा की बचत हो रही है, बल्कि अब लोगों को आकाश में पहले की अपेक्षा अधिक तारों भरा आसमान दिखाई देने लगा है, जो मन को सुकून दे रहा है। इसका असर कहीं न कहीं जलवायु और जैव विविधता पर भी पड़ रहा है।\n\nकई इमारतों की लाइट्स होती हैं बंद\n\nसरकार के आदेश के बाद जर्मनी की प्रमुख इमारतों, स्मारकों और सिटी हॉल, संग्रहालय और लाइब्रेरी की लाइटों को बंद कर दिया जाता है। इसके अलावा बर्लिन का विक्ट्री कॉलम और बर्लिन कैथेड्रल समेत करीब 200 प्रमुख जगहों की बत्‍ती शाम होने के बाद बंद ही रहती है। सरकार ने इसको लेकर एक अध्‍यादेश तक जारी किया है। इसमें साफतौर पर सार्वजनिक इमारतों के बाहर भी लाइटिंग करना बैन कर दिया गया है। इतना ही नहीं, नियॉन साइनबोर्ड के लिए भी केवल कुछ ही घंटों तक बिजली का इस्‍तेमाल करने का आदेश दिया जा चुका है। जो शहर इस दायरे से बाहर हैं उनमे भी स्‍ट्रीट लाइट्स काफी देर से जलाई और समय से पहले बंद की जा रही हैं। इसका एक फायदा वायु प्रदूषण में कमी का भी हो रहा है।\n\n3 अरब डालर की सालाना बचत\n\nआपको हैरानी हो सकती है, लेकिन एक अनुमान के मुताबिक इस तरह से तीन अरब डॉलर की बचत कर साल की सकती है। इससे न केवल वायु प्रदूषण को कम किया जा सकता है, बल्कि बिजली के उपकरणों से निकलने वाली खतरनाक किरणों से जलवायु परिवर्तन को होने वाले नुकसान से भी बचा जा सकता है। एक आंकड़ा बता या है क‍ि दुनिया के करीब करीब 80 फीसद लोग प्रकाश प्रदूषित आसमान के नीचे रहते हैं। इसमें सबसे अधिक यूरोप और अमेरिका के लोग हैं। इनका आंकड़ा ही करीब 99 फीसद है।\n\nक्‍या कहती हैं रिसर्च\n\nकई एशियाई देश भी पूरी रात चकाचौंध रहते हैं। जैसे सिंगापुर। हाल ही में हुई एक रिसर्च बताती है कि आर्टिफिशियल लाइट्स का न सिर्फ हमारी आंखों पर, बल्कि हमारे शरीर पर भी काफी प्रतिकूल असर पड़ता है। ये कहीं न कहीं नींद न आने और मोटापे में भी सहायक साबित होती है। वर्ष 2020 में अमेरिका में हुई एक रिसर्च के मुताबिक आर्टिफिशियल लाइट्स में अधिक समय तह रहने वाले बच्चों और किशोरों को नींद कम आती है। आगे चलकर उनमें और कई सारी दिक्‍कतें हो जाती हैं।",
    "Bhagwant Mann Germany Visits: जर्मनी से एक दिन देरी से क्यों आए सीएम भगवंत मान, विपक्ष ने उठाया सवाल, आप का पलटवार": "Bhagwant Mann Germany Visits: जर्मनी से एक दिन देरी से क्यों आए सीएम भगवंत मान, विपक्ष ने उठाया सवाल, आप का पलटवार\n\nपंजाब के सीएम भगवंत मान निवेशकों को लुभाने के लिए जर्मन दौरे पर गए हुए थे लेकिन वह अपने दौरे के निर्धारित समय से एक दिन बाद लौटे। इसको लेकर विपक्ष ने उन पर सवाल खड़े किए हैं।\n\nराज्य ब्यूरो. चंडीगढ़। मुख्यमंत्री भगवंत मान जर्मनी से लौट आए हैं, लेकिन उनके एक दिन बाद लौटने को लेकर विपक्षी पार्टियों ने उन्हें घेरा है और जवाब मांगा है। शिरोमणि अकाली दल के प्रधान सुखबीर बादल, सीनियर नेता बिक्रम सिंह मजीठिया, कांग्रेस के प्रताप सिंह बाजवा, सुखपाल सिंह खैहरा आदि ने उनसे स्थिति को स्पष्ट करने को कहा है कि वह एक दिन देरी से क्यों लौटे? दूसरी ओर, आम आदमी पार्टी ने विपक्ष के हमले का जवाब दिया है और विपक्षी नेताओं के आरोपों को गलत और शरारत पूर्ण करार दिया है।\n\nआम आदमी पार्टी ने विपक्ष के आरोपों को बताया निराधार बताया\n\nसुखबीर बादल ने एक ट्वीट करते हुए कहा कि जर्मनी दौरे पर गए मुख्यमंत्री भगवंत मान को लुसियाना फ्लाइट से उतार दिया गया। बादल ने कहा कि यह मामला बेहद परेशान करने वाला है। मुख्यमंत्री भगवंत मान ने इतनी पी रखी थी कि उनसे ठीक से चला भी नहीं जा रहा था। इस पर आप ने कड़ी प्रतिक्रिया देते हुए कहा कि ये सारे आरोप गलत और निराधार हैं।\n\nएक सह-यात्री के ट्वीट के हवाले से सुखबीर ने कहा कि इस तरह की रिपोर्टों ने पूरी दुनिया में पंजाबियों को न केवल परेशान किया है साथ ही उन्हें शर्मसार भी किया है। उन्होंने कहा कि हैरानी है कि मुख्यमंत्री की इन रिपोर्ट पर आम आदमी पार्टी और सरकार चुप है।\n\nउन्होंने अरविंद केजरीवाल से इस पर स्थिति साफ करने को कहा। उन्होंने भारत सरकार से भी इस मामले में हस्तक्षेप करने को कहा, क्योंकि इसमें पंजाबियों और देश के गौरव का सवाल है। उन्होंने कहा कि यदि जर्मन एयर कंपनी ने ऐसा किया है तो सरकार को इसको लेकर जर्मन सरकार से बात करनी चाहिए।\n\nपंजाब के नेता प्रतिपक्ष प्रताप सिंह बाजवा ने कहा है कि मुख्यमंत्री भगवंत सिंह मान को जर्मनी में जिस हालात में फ्लाइट से उतारा गया है उसे देखते हुए मुख्यमंत्री को नैतिकता के आधार पर इस्तीफा देना चाहिए। नेता विपक्ष ने कहा कि मुख्यमंत्री भगवंत मान को जिस हालात में जर्मन में फ्लाइट से उतारा गया है उससे उन्होंने देश का सिर शर्म से नीचा कर दिया है।\n\nबाजवा ने कहा कि मुख्यमंत्री को नैतिकता के आधार पर अपना पद छोड़ देना चाहिए। यह घटना आम आदमी पार्टी के संयोजक अरविंद केजरीवाल के लिए भी फैसले लेने की खड़ी है कि अब तक अन्ना हजारे मूवमेंट के जरिए जिन सिद्धांतों पर चलने की वह बात करते रहे हैं उस पर कायम रहेंगे या सिर्फ यह बातें करने के लिए ही हैं। बिक्रम मजीठिया और सुखपाल खैहरा ने भी आम आदमी पार्टी से मुख्यमंत्री से स्पष्टीकरण मांगने को कहा है।",
    "PM Modi: \"यह युद्ध का युग नहीं है\" अमेरिका के बाद अब जर्मनी ने PM मोदी के इस बयान की तारीफ की": "PM Modi: \"यह युद्ध का युग नहीं है\" अमेरिका के बाद अब जर्मनी ने PM मोदी के इस बयान की तारीफ की\n\n16 सितंबर को समरकंद में एससीओ शिखर सम्मेलन के मौके पर पीएम मोदी ने भोजन ईंधन सुरक्षा और उर्वरकों की समस्याओं के समाधान के तरीके खोजने की आवश्यकता पर जोर देते हुए कहा था कि आज का युग युद्ध का नहीं है।\n\nनई दिल्ली, एएनआइ। जर्मनी सोमवार को यूक्रेन संघर्ष पर रूसी राष्ट्रपति व्लादिमीर पुतिन के लिए प्रधानमंत्री नरेन्द्र मोदी की टिप्पणी का समर्थन करने वाला नया देश बन गया। भारत में जर्मन दूत फिलिप एकरमैन ने कहा कि पुतिन को \"यह युद्ध का युग नहीं है\" के बारे में पीएम मोदी की टिप्पणी बहुत अच्छी तरह से रखी गई थी। एकरमैन ने रूस की कड़ी आलोचना करते हुए ट्वीट किया, \"नाभिकीय हथियारों की लामबंदी और खतरे के साथ , स्थिति बदल गई है।\n\nहम सबसे क्रूर प्रकृति की भूमि हड़पने और अब एक दिखावा जनमत संग्रह देख रहे हैं । रूस ने वह हासिल नहीं किया है जो वह चाहता था।\" राजदूत एकरमैन ने कहा कि रूस यूक्रेन में अंतरराष्ट्रीय कानून का उल्लंघन कर रहा है और यदि आपकी सीमाएं सुरक्षित नहीं हो सकती हैं, तो आपको चिंतित होना चाहिए।\n\nPM @narendramodi’s remark about this not being the era of war to Putin was very well put. With mobilization & threat of nucelar weapons, situation has changed. We are seeing a land grab of the crudest nature and now a sham referendum. Russia has not achieved what it wanted. — Dr Philipp Ackermann (@AmbAckermann) September 26, 2022\n\nदूत ने कहा, जर्मनी हिंद-प्रशांत क्षेत्र में बहुत अधिक सक्रिय है और भारत के साथ अंतरराष्ट्रीय कानून साझा करते हैं। रूस-जर्मनी व्यापार पर यूक्रेन संघर्ष के प्रभाव का हवाला देते हुए, एकरमैन ने कहा कि उनके देश के चीन के साथ मजबूत व्यापारिक संबंध हैं लेकिन किसी भी देश पर निर्भर होना अच्छा नहीं है। उन्होंने कहा, \"चीन के साथ हमारे मजबूत व्यापारिक संबंध हैं लेकिन जैसा कि हमने रूस के साथ देखा है, किसी भी देश पर निर्भर रहना अच्छा नहीं है। विविधीकरण महत्वपूर्ण है।\"\n\nपिछले हफ्ते संयुक्त राष्ट्र महासभा (यूएनजीए) में प्रधानमंत्री मोदी को यूएनजीए में अमेरिका और फ्रांस द्वारा यूक्रेन संघर्ष पर रूसी राष्ट्रपति पुतिन को उनके संदेश के लिए सम्मानित किया गया था। 16 सितंबर को समरकंद में एससीओ शिखर सम्मेलन के मौके पर, पीएम मोदी ने भोजन, ईंधन सुरक्षा और उर्वरकों की समस्याओं के समाधान के तरीके खोजने की आवश्यकता पर जोर देते हुए कहा था कि \"आज का युग युद्ध का नहीं है\"।\n\nVideo: SCO Summit 2022: जानिए आखिर है क्‍या SCO Summit, किस मकसद से हुई थी इसकी शुरुआत\n\nफ्रांस के राष्ट्रपति इमैनुएल मैक्रों ने यूक्रेन पर पुतिन को दिए पीएम मोदी के बयान का स्वागत किया। \"मैक्रोन ने कहा था, \"भारत के प्रधानमंत्री नरेन्द्र मोदी सही थे जब उन्होंने कहा कि समय युद्ध का नहीं है। यह पश्चिम के खिलाफ बदला लेने के लिए नहीं है। यह हमारे संप्रभु के लिए सामूहिक समय का समय है।\n\nअमेरिका के राष्ट्रीय सुरक्षा सलाहकार जेक सुलिवन ने कहा कि पीएम मोदी ने जो कहा वह सिद्धांत का एक बयान था, जिसे वह सही और न्यायसंगत मानते हैं। उन्होंने कहा कि इन टिप्पणियों का अमेरिका ने बहुत स्वागत किया है। बता दें पीएम मोदी का बयान बहुत लोकप्रिय हुआ और अंतरराष्ट्रीय मीडिया ने इसकी प्रशंसा की। अमेरिकी नेटवर्क सीएनएन ने विश्व राजनीति पर पीएम मोदी की पकड़ की प्रशंसा की और बताया, \"भारतीय नेता नरेन्द्र मोदी ने पुतिन से कहा: अब युद्ध का समय नहीं है।\"\n\nये भी पढ़े: Russia Ukraine War: जेलेंस्की ने परमाणु हमले की जताई आशंका; पुतिन ने कुछ दिन पहले दी थी धमकी\n\nविदेश मंत्री एस जयशंकर ने अपने रूसी समकक्ष के साथ की बात, द्विपक्षीय सहयोग, यूक्रेन और जी-20 समेत कई मुद्दों पर चर्चा",
    "300 सालों से वायलिन बनाते आ रहे हैं यह जर्मन परिवार – DW – 26.09.2022": "16 घंटे पहले 16 घंटे पहले\n\nजर्मनी के मिटेनवाल्ड में बने वायलिन दुनियाभर के संगीतकार सदियों से बजाते आ रहे हैं. 18वीं सदी में यहां 90 वायलिन निर्माता थे और आज सिर्फ नौ. लेकिन इनका काम दिखाता है कि परंपराएं कैसे जिंदा रहती हैं.",
    "Germany vs Russia: अब बड़ा प्‍लान बनाने की तैयारी में है जर्मनी, रूस को माना यूरोप और अपना सबसे बड़ा दुश्‍मन!": "जर्मनी अब अपनी सेना को दोबारा ताकतवर बनाने की कोशिशों में जुट गया है। रूस के खतरे को देखते हुए जर्मनी ने अपना रास्‍ता भी बदल लिया है। एनर्जी क्राइसेस को देखते हुए जर्मनी पहले ही कनाडा से बात कर चुका है।\n\nनई दिल्‍ली (आनलाइन डेस्‍क)। रूस और यूक्रेन युद्ध के बाद समूचे यूरोप और इसकी सबसे बड़ी अर्थव्‍यवस्‍था जर्मनी को जिस परेशानी से दो-चार होना पड़ रहा है उसको देखते हुए उसने रूस को अपना सबसे बड़ा दुश्‍मन मान लिया है। अब जर्मनी रूस के रुख के रुख को देखते हुए नई तैयारियों में जुट गया है। दरअसल, पिछले दिनों बर्लिन में हुई आर्मी कांग्रेस में जर्मनी के चांसलर ओलाफ स्‍कोल्‍ज ने इसका स्‍पष्‍ट संकेत दिया है कि वो अब जर्मनी को यूरोप का ताकतवर देश बनाएंगे।\n\nजर्मनी पर गैस का संकट\n\nबता दें कि रूस के यूक्रेन पर हमले के बाद से ही यूरोप को मिलने वाली गैस पर संकट के बादल मंडरा रहे हैं। इसकी वजह से यूरोप को सर्दियों में मुश्किल का अहसास भी होने लगा है। यूरोप की सबसे बड़ी अर्थव्‍यवस्‍था होने के नाते इसका जर्मनी पर अधिक असर भी पड़ा है। यूरोप की गैस उसकी अर्थव्‍यवस्‍था की एक तरह से नींव है। इसके बंद होने से उसको कई तरह की परेशानियों से जूझना पड़ रहा है। युद्ध की शुरुआत के बाद से रूस कई बार यूरोप को होने वाली गैस सप्‍लाई को बंद कर चुका है। रूस गैस को एक हथियार के तौर पर इस्‍तेमाल कर रहा है।\n\nयुद्ध खत्‍म करने की कोशिशें विफल\n\nजर्मनी और फ्रांस की तरफ से इस युद्ध को खत्‍म करने की अब तक की गई कोशिशें विफल साबित हुई हैं। इसलिए अब जर्मनी के चांसलर ओलाफ जर्मनी को यूरोप की सबसे बड़ी सैन्‍य ताकत बनाने में जुट गए हैं। उन्‍होंने कहा है कि जर्मनी को फिर से ताकतवर बनना होगा और यूरोप की सुरक्षा का नेतृत्‍व करना होगा। जर्मनी की सेना को मजबूत करने के लिए ओलाफ ने नए डिफेंस बजट में रक्षा क्षेत्र में अभूतपूर्व वृद्धि की है। जर्मनी की सेना को न सिर्फ अत्‍याधुनिक बनाने की शुरुआत ओलाफ कर रहे हैं बल्कि यूरोप का नेतृत्‍व भी करने की बात वो स्‍पष्‍ट कर चुके हैं।\n\nओलाफ का नया प्‍लान आफ एक्‍शन\n\nजर्मनी की सेना को ड्रोन की सप्‍लाई की जा रही है। इससे पहले जर्मनी को उद्योग के क्षेत्र में ताकतवर बनाने की बात की जाती थी, लेकिन अब वर्षों बाद उसको सैन्‍य शक्ति बनाने की बात की जा रही है। इससे पहले जर्मनी की सेना लगातार हथियारों की कमी का मुद्दा सरकार के सामने उठाती रही थी, लेकिन इसको हर बार नजरअंदाज कर दिया गया था। अब सेना को उम्‍मीद है कि ऐसा नहीं होगा।\n\nकनाडा से जर्मनी को उम्‍मीद\n\nएनर्जी क्राइसेस को देखते हुए भी जर्मनी ने रूस से कदम हटाकर कनाडा की तरफ आगे कदम बढ़ा दिया है। हालांकि इसमें कुछ चुनौतियां जरूर हैं लेकिन रूस के अडि़यल रवैये को देखते हुए जर्मनी अब अपनी राह रूस की तरफ से मोड़ देना चाहता है। जर्मनी नहीं चाहता है कि रूस यूरोप में दोबारा यूक्रेन की तरह दखल दे सके। बता दें कि जर्मनी यूरोपीय संघ का हिस्‍सा है जबकि यूक्रेन इसकी सदस्‍यता लेने की कवायद कर रहा है।\n\nदूसरे विश्‍व युद्ध के बाद पहली बार इतने बदले हुए हैं जर्मनी के तेवर, जानें- किस ओर हैं चांसलर ओलाफ के बयानों का संकेत\n\nPakistan Flood: पाकिस्‍तान के बाढ़ प्रभावित इलाकों में लिंग आधारित हिंसा बढ़ने की आशंका, अमेरिका ने भेजी मदद",
    "India Germany Talk: भारत-जर्मनी ने जलवायु लक्ष्यों, ऊर्जा परिवर्तन और उभरती प्रौद्योगिकियों पर बातचीत शुरू की": "{\"_id\":\"631645be76b8b95345303f39\",\"slug\":\"india-and-germany-begin-talk-on-climate-goals-energy-transition-and-emerging-technologies\",\"type\":\"story\",\"status\":\"publish\",\"title_hn\":\"India Germany Talk: भारत-जर्मनी ने जलवायु लक्ष्यों, ऊर्जा परिवर्तन और उभरती प्रौद्योगिकियों पर बातचीत शुरू की\",\"category\":{\"title\":\"India News\",\"title_hn\":\"देश\",\"slug\":\"india-news\"}}\n\nIndia Germany Talk: भारत-जर्मनी ने जलवायु लक्ष्यों, ऊर्जा परिवर्तन और उभरती प्रौद्योगिकियों पर बातचीत शुरू की\n\nपीटीआई, नई दिल्ली। Published by: Published by: देव कश्यप Updated Tue, 06 Sep 2022 12:56 AM IST\n\nसार यह वार्ता भारत सरकार के थिंक-टैंक नीति आयोग और जर्मनी के आर्थिक सहयोग एवं विकास मंत्रालय (बीएमजेड) के बीच आयोजित की गई। बयान के अनुसार, दोनों पक्षों ने चल रही सहभागिता पर विचार-विमर्श किया और उन क्षेत्रों में संभावित सहयोग की पहचान की जो भारत और जर्मनी के लिए ठोस परिणाम और सबक बन सकते हैं।\n\nख़बर सुनें\n\nख़बर सुनें\n\nभारत और जर्मनी ने सतत विकास लक्ष्यों, ऊर्जा परिवर्तन, उभरती प्रौद्योगिकियों और कृषि-पारिस्थितिकी पर सहयोग को मजबूत करने के उद्देश्य से द्विपक्षीय वार्ता शुरू की है। यह जानकारी सोमवार को जारी एक आधिकारिक बयान में दी गई।\n\n\n\nबयान में कहा गया कि विकास में सहयोग पर आधारित नीति आयोग-बीएमजेड वार्ता से इसकी शुरुआत हुई। यह वार्ता भारत सरकार के थिंक-टैंक नीति आयोग और जर्मनी के आर्थिक सहयोग एवं विकास मंत्रालय (बीएमजेड) के बीच आयोजित की गई। बयान के अनुसार, दोनों पक्षों ने चल रही सहभागिता पर विचार-विमर्श किया और उन क्षेत्रों में संभावित सहयोग की पहचान की जो भारत और जर्मनी के लिए ठोस परिणाम और सबक बन सकते हैं।\n\nबयान में कहा गया है कि नीति आयोग के उपाध्यक्ष सुमन बेरी ने प्रधानमंत्री नरेंद्र मोदी के सतत व्यवहार के लिए व्यक्तिगत जिम्मेदारी पर ध्यान आकर्षित किया, जो उनकी लाइफस्टाइल फॉर एनवायरनमेंट (एलआईएफई) पहल में शामिल है। जर्मन संघीय मंत्री स्वेंजा शुल्ज (Svenja Schulze) ने कहा कि भारत जर्मनी के लिए यूरोपीय संघ और G7 में एक वैश्विक भागीदार हैं। उन्होंने कहा, \"हम 2023 में भारत की अध्यक्षता में होने वाली जी20 की प्रतीक्षा कर रहे हैं, और उस समय जलवायु कार्रवाई और सतत विकास पर एक मजबूत एजेंडा के लिए भारत का समर्थन करने के लिए तैयार हैं।\"\n\n\n\nबयान के अनुसार, नीति आयोग और बीएमजेड दोनों ने शहरी स्तर पर एसडीजी स्थानीयकरण को मजबूत करने और देश के स्तर पर जलवायु परिवर्तन के संदर्भ में एसडीजी कार्यान्वयन को बढ़ाने के लिए क्षमता निर्माण और कार्यान्वयन के लिए प्रोत्साहन प्रणाली के साथ सहयोग करने की अपनी प्रतिबद्धता दोहराई। चर्चा के दौरान दोनों पक्षों ने कृषि पारिस्थितिकी और प्राकृतिक संसाधनों के लिए सहयोग पर जुड़ाव को गहरा करने की आवश्यकता पर जोर डाला।",
    "Germany: ऊर्जा सुरक्षा सुनिश्चित करने के लिए जर्मनी ने उठाए कदम, रूसी तेल कंपनियों को करेगा नियंत्रित": "जर्मनी ऊर्जा संकट से निपटने के लिए तीन रूसी स्वामित्व वाली रिफाइनरियों को नियंत्रित करेगा। जर्मनी ने यह कदम रूसी तेल पर अगले साल से प्रतिबंध लागू होने से पहले ऊर्जा सुरक्षा सुनिश्चित करने के लिए उठाया है।\n\nबर्लिन, एजेंसी। जर्मनी ऊर्जा संकट से निपटने के लिए तीन रूसी स्वामित्व वाली रिफाइनरियों को नियंत्रित करेगा। जर्मनी ने यह कदम रूसी तेल पर अगले साल से प्रतिबंध लागू होने से पहले ऊर्जा सुरक्षा सुनिश्चित करने के लिए उठाया है। वित्त मंत्रालय ने कहा कि रूसी तेल कंपनी रोसनेफ्ट की दो सहायक कंपनियां- Rosneft Deutschland GmbH और RN Refining & Marketing GmbH को जर्मनी की संघीय नेटवर्क एजेंसी के प्रशासन के तहत रखा जाएगा।\n\nरूसी तेल कंपनियों को नियंत्रित करेगा जर्मनी\n\nबता दें कि इस घोषणा के बाद जर्मनी की संघीय नेटवर्क एजेंसी देश के अलग-अलग हिस्सों में स्थित रिफाइनरियों PCK Schwedt, MiRo और Bayernoil में कंपनियों के शेयरों को भी नियंत्रित करेगी। जर्मन चांसलर ओलाफ स्कोल्ज़ ने कहा, 'यह एक दूरगामी ऊर्जा नीति निर्णय है, जो हमारे देश को बचाएगा। हमें पता है कि तेल आपूर्ति में हम रूस पर भरोसा नहीं कर सकते हैं। वह विश्वसनीय आपूर्तिकर्ता नहीं है।'\n\nजर्मनी को मिलेगा फायदा\n\nस्कोल्ज ने कहा, 'आज के निर्णय से हम यह सुनिश्चित करेंगे कि जर्मनी को मध्यम और लंबी अवधि में भी तेल की आपूर्ति जारी रहे।' उन्होंने कहा कि यह विशेष रूप से श्वेड्ट रिफाइनरी (Schwedt refinery) के लिए सच है। बता दें कि इस निर्णय से बर्लिन सहित जर्मनी के अधिकांश पूर्वोत्तर क्षेत्र को फायदा मिलेगा। वित्त मंत्रालय ने कहा कि रोसनेफ्ट के पास जर्मनी की तेल रिफाइनरी क्षमता का करीब 12% हिस्सा है, जो हर महीने कई सौ मिलियन यूरो (डालर) का तेल आयात करता है।\n\nऊर्जा सुरक्षा के लिए उठाए गए कदम\n\nमंत्रालय ने कहा कि यह कदम निरंतर ऊर्जा आपूर्ति सुनिश्चित करने में मदद करेगा। रोसनेफ्ट ने पहले कहा था कि 1 जनवरी, 2023 तक यूरोपीय संघ के प्रतिबंध के लागू होने के बावजूद, ड्रुज़बा पाइपलाइन के माध्यम से तेल के आयात को नहीं रोकेगा, जो रूस से यूक्रेन के माध्यम से मध्य यूरोप में रिफाइनरियों तक चलता है।",
    "जर्मनी को क्यों नहीं मिल रहे हैं काम के लिये लोग – DW – 08.09.2022": "जर्मनी समेत दुनिया के कई देशों में कामगारों की भारी कमी हो गई है. जर्मनी ने तो मुश्किल देख आप्रवासन नीति में बदलाव करने की भी तैयारी शुरू कर दी है. मंदी की आशंका वाले दौर में आखिर इन देशों को कामगार क्यों नहीं मिल रहे.\n\nजर्मनी में प्लंबरों की कमी है, अमेरिका में डाक विभाग को कर्मचारी चाहिये, ऑस्ट्रेलिया को इंजीनियर चाहिये और कनाडा को ज्यादा नर्सों की जरूरत है. महामारी के दौर में जो पाबंदियां लगी थीं वो अभी पूरी तरह से खत्म नहीं हुई हैं और दुनिया के कई देशों में कामगारों की कमी बहुत ज्याादा महसूस हो रही है.\n\nहालत यह है कि जर्मनी जैसे देश आप्रवासन नीतियों और विदेशी कामगारों को लेकर नियमों में बदलाव करने जा रहे हैं. पूर्वी जर्मनी में सॉफ्टवेयर कंपनी करेंट सिस्टम 23 के मुख्य कार्यकारी अधिकारी मिषाएल ब्लूमे का कहना है कि उन्हें \"कामगारों को ढूंढने में बहुत परेशानी हो रही है. जब भी हम ढूंढते हैं हमें कुशल कामगार नहीं मिलते.\"\n\nयह भी पढ़ेंः कमाई हर घंटे 5600 रुपये काम कुछ नहीं\n\nभारी संख्या में खाली पड़े पद\n\nयूरोप की सबसे बड़ी अर्थव्यवस्था जर्मनी में अगस्त के महीने में 887,000 नौकरियों की जगह खाली थी. पिछले साल की तुलना में यह संख्या 108,000 ज्यादा है. बुधवार को जर्मनी ने विदेशी कामगारों वाले नियमों में बदलाव कर उनके लिये यहां आना आसान बनाया है. लोगों के लिये कई देशों की राष्ट्रीयता एक साथ रखने के साथ ही विदेशी लोगों को जर्मनी में निवास की मंजूरी और नागरिकता की अनुमति को भी आसान बनाया जा रहा है.\n\nजर्मनी ने ट्रेनिंग को बेहतर करने और आप्रवासन को आधुनिक बनाने की कवायद शुरू की है तस्वीर: picture-alliance/dpa/H. Schmidt\n\nजर्मनी में काम कर रहे और रच बस चुके लोगों को अब महज 3 साल में ही नागरिकता देने की तैयारी चल रही है. 2026 तक जर्मनी को ढाई लाख कामगारों की कमी होगी और इसी कमी को पूरा करने के लिये नियमों में बदलाव किये जा रहे हैं. बुधवार को श्रम मंत्रालय ने इस बारे में एक योजना पेश की है, जिसमें कहा गया है कि जर्मनी खुद को विदेशी कामगारों के लिये ज्यादा आकर्षक बनायेगा. इसके लिये कामगारों को आगे की पढ़ाई करने की भी अनुमति देने की तैयारी है.\n\nक्यों नहीं मिल रहे कामगार\n\n8 करोड़ की आबादी वाले जर्मनी में कई उद्योगों में कामगारों की भारी कमी है. श्रम मंत्रालय ने अनुमान लगाया है कि 2026 तक देश में 240,000 कुशल कामगारों की कमी होगी. इन सबके पीछे डिजिटल बदलाव, महामारी और यूक्रेन युद्ध के असर को कारण बताया जा रहा है जिसकी वजह से श्रम बाजार में नई चुनौतियां आई हैं. श्रम मंत्री हुबर्टुस हाइल का कहना है, \"कई कारोबारों के लिये कुशल कामगार की खोज अब अस्तित्व का सवाल बन गया है. हमारे देश को कुशल कामगारों की जरूरत है ताकि अर्थव्यवस्था के डिजिटाइजेशन को संभाला जा सके और क्लाइमेट न्यूट्रल बनने की दिशा में आगे बढ़ा जा सके.\"\n\nमंत्रालय ने इस मुद्दे से निपटने के लिये रणनीति का खाका तैयार कर लिया है. इसमें ट्रेनिंग को बेहतर करने के साथ ही आप्रवासन के तंत्र को भी आधुनिक बनाया जायेगा. आज जर्मनी का नागरिक बनने में 8 साल का समय लगता है लेकिन इसे भविष्य में पांच साल करने की तैयारी है. जो लोग पूरी तरह से यहां के तंत्र और संस्कृति में रच बस गये हैं उनको यह सुविधा तीन साल में ही मिल जायेगी. मंत्रालय अगले कुछ महीनों में कैबिनेट की मंजूरी के लिये इस रणनीति को पेश करेगा.\n\nयह भी पढ़ेंः भारत में रिटायरमेंट की उम्र बढ़ाने से भी नुकसान\n\nकई देशों में खाली पदों को भरने का संकट\n\nदुनिया के कई और देशों में यह संकट है लेकिन पश्चिमी यूरोप और उत्तरी अमेरिका के देशों में खास तौर से खाली पदों को भरने में सबसे ज्यादा दिक्कत हो रही है. पूर्वी यूरोप, तुर्की और लैटिन अमेरिका के देश भी इस मुश्किल से जूझ रहे हैं. यूक्रेन पर रूस के हमले के बाद अर्थव्यवस्था की रफ्तार धीमी पड़ी है और कई जगह मंदी की भी आशंका है लेकिन फिर भी खाली पदों को भरने के लिये कामगार नहीं मिल रहे हैं. जुलाई में आर्थिक सहयोग और विकास संगठन ओईसीडी ने रिपोर्ट दी कि ऑस्ट्रेलिया, कनाडा और ब्रिटेन में खाली पद और बेरोजगारी का औसत 2021 के आखिर में महामारी के पहले वाली समय की तुलना में काफी तेजी से बढ़ा है.\n\nसिर्फ सरकारें ही नहीं कारोबारियों को भी इसकी वजह से कई सारे बदलाव करने पड़ रहे हैं. अमेरिका में फार्मेसी तो कनाडा में अस्पताल और ऑस्ट्रेलिया में रेस्तरां कर्मचारियों की कमीके कारण बंद हो रहे हैं या फिर कम देर के लिये खुल रहे हैं.\n\nकमाने के तरीके सिखाता है बिहार का ये स्कूल To view this video please enable JavaScript, and consider upgrading to a web browser that supports HTML5 video\n\nबढ़ती उम्र और महामारी\n\nजर्मनी जैसे देशों में एक समस्या बूढ़े हो रहे लोगों की भी है जो कोविड की महामारी के बाद और ज्यादा बड़े रूप में सामने आई है. इसके पीछे भी कई कारण हैं. बहुत से लोगों ने जल्दी रिटायर होने का फैसला कर लिया तो कुछ लोग कोविड के कारण हुई दिक्कतों से उबर नहीं पाये हैं. इसी तरह कुछ लोग काम की खराब परिस्थितियों या फिर कम तनख्वाह के कारण नौकरी छोड़ रहे हैं. एक बड़ा कारण आप्रवासन में आई भारी कमी भी है.\n\nयह भी पढ़ेंः जर्मनी में रिटायरमेंट की उम्र 70 साल करने का समय आ गया क्या?\n\nलॉकडाउन या फिर इसी तरह की वजहों से लोगों का एक जगह से दूसरी जगह जाना मुश्किल या फिर बंद भी रहा है. बहुत से युवाओं ने इस समय का इस्तेमाल करियर के दूसरे विकल्पों की ओर जाने में किया है. ग्लोबल कंसल्टेंसी फर्म मैकिंजी के विशेषज्ञ बोनी डॉलिंग कहते हैं, \"महामारी ने लोगों की धारणा और प्राथमिकतायें बदल दी हैं, जबकि नौकरी देने वाले उस बदलाव के साथ नहीं चल सके हैं.\"\n\nमैकिंजी ने दुनिया भर में नौकरियों के इस्तीफे में आये इजाफे का सर्वेक्षण किया है. कर्मचारियों को लुभाने के लिये कंपनियां ऊंची तनख्वाह दे रही हैं, दूसरे फायदों में वर्क फ्रॉम होम और \"बोनस\" छुट्टियां भी दी जा रही हैं ताकि लोग निजी रूप से ज्यादा वक्त बिता सकें.\n\nएनआर/एमजे (एएफपी, डीपीए)",
    "New York: एस जयशंकर ने जर्मनी की विदेश मंत्री अन्न लेना बेयरबाक से की मुलाकात, यूक्रेन सहित कई मुद्दों पर चर्चा": "भारतीय विदेश मंत्री एस जयशंकर ने जर्मनी की विदेश मंत्री अन्न लेना बेयरबाक से मुलाकात की। दोनों नेताओं ने संयुक्त राष्ट्र महासभा के 77वें सत्र से अलग मुलाकात की है। दोनों नेताओं ने यूक्रेन मुद्दे पर अपने विचार-आदान प्रदान किए और संयुक्त राष्ट्र रिफार्म के बारे में चर्चा की।\n\nन्यूयार्क, ANI: भारतीय विदेश मंत्री एस जयशंकर ने जर्मनी की विदेश मंत्री अन्न लेना बेयरबाक से मुलाकात की। दोनों नेताओं ने संयुक्त राष्ट्र महासभा (UNGA) के 77वें सत्र से अलग मुलाकात की है। दोनों नेताओं ने यूक्रेन मुद्दे पर अपने विचार आदान प्रदान किए और संयुक्त राष्ट्र रिफार्म के बारे में चर्चा की। जयशंकर ने ट्वीट किया, 'जर्मनी की विदेश मंत्री अन्न लेना बेयरबाक से मुलाकात करके अच्छा लगा। हमारे बीच यूक्रेन और संयुक्त राष्ट्र रिफार्म को लेकर बातचीत हुई।'\n\nकई देशों के समकक्षों से मुलाकात\n\nविदेश मंत्री ने ग्रीस के विदेश मंत्री निकोस डेनडियास से भी मुलाकात की। मुलाकात के दौरान, यूक्रेन और प्रशांत सागर क्षेत्र को लेकर बातचीत हुई। इसके साथ ही जयशंकर ने जापानी विदेश मंत्री योशिमासा हायाशी से भी मुलाकात की। जयशंकर ने उन्हें जापान के आगामी UNSC कार्यकाल में सफलता की शुभकामनाएं दीं। विदेश मंत्री इस समय अपने 10 दिवसीय संयुक्त राष्ट्र की यात्रा पर हैं। उन्होंने मेक्सिको, पराग्वे और मोलदोवा के समकक्षों से भी मुलाकात की।\n\nये भी पढ़ें: जब आधी रात के बाद जयशंकर के पास आया पीएम मोदी का फोन, पूछा- जागे हो\n\nBRICS नेताओं की मुलाकात\n\nजयशंकर ने ट्वीट किया, 'संयुक्त राष्ट्र महासभा के 77वें सत्र से हटकर BRICS नेताओं की मुलाकात हुई। वैश्विक स्थिति, अंतरराष्ट्रीय और क्षेत्रीय मुद्दों पर सभी ने अपने विचार साझा किए। जयशंकर संयुक्त राष्ट्र महासभा (UNGA) की बैठक के लिए अमेरिका में हैं। उन्होंने पराग्वे के विदेश मंत्री से मुलाकात की। जयशंकर ने ट्वीट किया, 'मेरे प्रिय मित्र विदेश मंत्री जूलियो सीजर एरियोला को पराग्वे में फिर से देखना अच्छा लग रहा है। UNGA एक बेहतर मिलन स्थल है।'\n\nशनिवार को महसभा में संबोधन\n\nसंयुक्त राष्ट्र की बैठक के दौरान जयशंकर को कई बैठकों में भाग लेने हैं। विशेष रूप से एशिया, अफ्रीका, लैटिन अमेरिका, कैरिबियन और छोटे द्वीपों के विकासशील देशों के साथ जयशंकर की बैठकों का मुख्य आकर्षण संयुक्त राष्ट्र सुरक्षा परिषद के सुधार पर केंद्रित है। जयशंकर शनिवार को संयुक्त राष्ट्र महासभा में विश्व के नेताओं को संबोधित करेंगे।\n\nये भी पढ़ें: विदेश मंत्री जयशंकर ने कहा- भारतीय राजनीति और क्रिकेट टीम लोकतंत्र की मजबूती का सबसे बेहतर उदाहरण",
    "Germany Gas Crisis: जर्मनी पर मंडरा रहा है ‘डी-इंस्ट्रलियलाइज’ हो जाने का खतरा": "{\"_id\":\"631f03e5b0d4a731c92779a5\",\"slug\":\"germany-gas-crisis-due-to-shortage-of-natural-gas-the-crisis-of-germany-industries-is-rising\",\"type\":\"story\",\"status\":\"publish\",\"title_hn\":\"Germany Gas Crisis: जर्मनी पर मंडरा रहा है ‘डी-इंस्ट्रलियलाइज’ हो जाने का खतरा\",\"category\":{\"title\":\"World\",\"title_hn\":\"दुनिया\",\"slug\":\"world\"}}\n\nGermany Gas Crisis: जर्मनी पर मंडरा रहा है ‘डी-इंस्ट्रलियलाइज’ हो जाने का खतरा\n\nवर्ल्ड डेस्क, अमर उजाला, बर्लिन Published by: Published by: Harendra Chaudhary Updated Mon, 12 Sep 2022 03:41 PM IST\n\nसार Germany Gas Crisis: यूक्रेन युद्ध शुरू होने के बाद से जर्मनी रूस के खिलाफ सबसे सख्त रुख अपनाने वाले देशों में रहा है। उसने रूस पर कई तरह के प्रतिबंध लगाए हैँ, जबकि जर्मनी रूसी प्राकृतिक गैस पर सबसे ज्यादा निर्भर देशों में एक था। जवाबी कार्रवाई में रूस ने जर्मनी के लिए गैस सप्लाई काफी घटा दी है...\n\nविज्ञापन\n\nख़बर सुनें\n\nख़बर सुनें\n\nप्राकृतिक गैस की कमी के कारण जर्मनी के उद्योगों का संकट बढ़ता जा रहा है। जर्मनी यूरोप की सबसे बड़ी और दुनिया की चौथी सबसे बड़ी अर्थव्यवस्था है। लेकिन अब मांग के अनुरूप उत्पादन न कर पाने के कारण जर्मनी का निर्यात खतरे में पड़ गया है। विशेषज्ञों के मुताबिक इसी समय पर चीन की अर्थव्यवस्था में गिरावट से भी जर्मनी के निर्यातक मुश्किल में हैं। पिछले साल चीन ने जर्मनी से 101 बिलियन डॉलर की वस्तुओं का आयात किया था। उनमें कारें, मेडिकल उपकरण और ऊर्जा उत्पादन से जुड़े उपकरण शामिल थे। लेकिन इस वर्ष इस जर्मनी के इस निर्यात में गिरावट आने की संभावना है। जानकारों के मुताबिक निर्यात गिरने का जर्मन उद्योग जगत पर मारक असर होगा। यहां तक कि उसके ‘डी-इंस्ट्रलियलाइज’ हो जाने (उद्योगों के अर्थव्यवस्था का मुख्य घटक ना रहने) की आशंका जताई जा रही है। ऐसी चर्चा के कारण इस साल जर्मनी की बड़ी कंपनियों के शेयरों के भाव में अब तक 27 फीसदी की गिरावट आ चुकी है। जर्मनी के उद्योग संघ- बीडीआई के प्रमुख सिगफ्रीड रुसवूर्म ने कहा है- ‘हमारे उद्योग का मुख्य आधार खतरे में है।’ ब्रिटिश पत्रिका द इकोनॉमिस्ट के एक विश्लेषण के मुताबिक जर्मन उद्योग की सबसे बड़ी समस्या ऊर्जा की बढ़ रही महंगाई है। अगले साल के बिजली की वायदा कीमत में 15 गुना बढ़ोतरी हो चुकी है। गैस फिलहाल दस गुना महंगी मिल रही है। जुलाई महीने में एक साल पहले की तुलना में जर्मनी के उद्योगों में गैस की खपत 21 फीसदी कम रही। इसका बहुत खराब असर उत्पादन पर पड़ा। थिंक टैंक कियेल इंस्टीट्यूट फॉर ग्लोबल इकोनॉमी ने जर्मनी की जीडीपी वृद्धि दर में 0.7 से लेकर 1.4 फीसदी तक गिरावट की भविष्यवाणी की है। उसने कहा है कि 2023 में जर्मनी की अर्थव्यवस्था मंदी का शिकार हो जाएगी, जबकि इस वर्ष यहां मुद्रास्फीति दर 8.7 फीसदी रहेगी। यूक्रेन युद्ध शुरू होने के बाद से जर्मनी रूस के खिलाफ सबसे सख्त रुख अपनाने वाले देशों में रहा है। उसने रूस पर कई तरह के प्रतिबंध लगाए हैँ, जबकि जर्मनी रूसी प्राकृतिक गैस पर सबसे ज्यादा निर्भर देशों में एक था। जवाबी कार्रवाई में रूस ने जर्मनी के लिए गैस सप्लाई काफी घटा दी है। उसने कहा है कि अगर पश्चिमी देशों ने उसकी गैस की कीमत पर सीमा लगाने की कोशिश की, तो वह गैस सप्लाई पूरी तरह रोक देगा। रूस की इस चेतावनी के बाद से जर्मनी में अफरातफरी का माहौल है। इसके बीच आबादी के कई हलकों से रूस के खिलाफ जर्मन सरकार के सख्त रुख की आलोचना होने लगी है। कंसल्टैंसी फर्म एफटीआई आंद्रेश्च की एक रिपोर्ट के मुताबिक छोटी कंपनियों की मुश्किलें ज्यादा बढ़ी हैं। एक हजार से कम कर्मचारियों वाली कंपनियों ने उससे बड़ी कंपनियों के तुलना में 11 फीसदी अधिक ऑर्डर ठुकराए हैं। एक बीडीआई के एक हालिया सर्वे में सामने आया कि छह मझौली कंपनियों में 60 फीसदी में लागत महंगाई के कारण उत्पादन पर खराब असर पड़ा है। द इकोनॉमिस्ट ने अपनी रिपोर्ट में जिक्र किया है कि दूसरे विश्व युद्ध के दौरान अमेरिका के वित्त मंत्री हेनरी मोर्गेनथाउ ने हिटलर की पराजय के बाद जर्मनी के उद्योगों को नष्ट कर उसे कृषि प्रधान अर्थव्यवस्था में तब्दील कर देने का सुझाव दिया था। युद्ध में जर्मनी और अमेरिका अलग-अलग खेमों में थे। द इकोनॉमिस्ट ने कहा है कि उस योजना पर तो कभी अमल नहीं हुआ, लेकिन 80 साल बाद मुमकिन है कि रूसी राष्ट्रपति व्लादीमीर पुतिन जर्मनी की ऐसी दुर्गति करने में कामयाब हो जाएं।",
    "रूस और जर्मनी के बीच अनाक्रमण संधि का सच": "यूक्रेन-रूस संघर्ष के साथ ही दुनिया मानो एक बार फिर से प्रथम विश्व युद्ध के पहले की परिस्थितियों में लौट आई है। प्रथम विश्व युद्ध में भी चिंगारी का काम एक छोटे से देश सर्बिया की वजह से हुआ, जब ऑस्ट्रिया-हंगरी के प्रिंस और उनकी पत्नी ने अपने अधीन राज्य का दौरा किया था, तब एक 18 साल के युवा के हाथों उनकी हत्या कर दी गई थी।\n\nलेकिन यह तो सिर्फ एक चिंगारी थी। इसके पीछे की पूर्वपीठिका कई वर्षों से तैयार हो रही थी। विश्व में औद्योगिक क्रांति के अलंबरदार ग्रेट ब्रिटेन ने दुनिया के अधिकांश भूभाग पर अपना साम्राज्य स्थापित किया हुआ था। उसके बाद फ़्रांस, पुर्तगाली, डच, स्पेनिश और इटली के साम्राज्य ने अपनी जकड़ बनाये हुए थी। जर्मनी इस दौड़ में पिछड़ गया था, लेकिन उसके पास पश्चिमी यूरोप का सबसे बड़ा भूभाग था। 19 वीं शताब्दी के उत्तरार्ध में जर्मनी में पूंजीवाद के विकास के साथ उसने भी जोर पकड़ा और तीव्र गति से अपना औद्योगिक विकास किया। जर्मनी के एकीकरण के बाद उसकी भी साम्राज्यवाद की लिप्सा हिलोरे मारने लगी थी। ग्रेट ब्रिटेन ने इस बीच अपने साम्राज्यवाद को महफूज रखने के लिए समुद्री नौसेना को मजबूत करने का अभियान लिया। कहा जाता है कि नौसेना के लिए ब्रिटेन ने बजट आवंटन को थल और नभ सेना के खर्च के बराबर कर दिया था। जर्मनी इसे देख रहा था, और उसने भी अपनी नौसेना को बड़े पैमाने पर सुसज्जित किया।\n\nबहरहाल हम सभी जानते हैं कि प्रथम विश्व युद्ध (1914-18) का नतीजा दुनिया में भयानक रक्तपात के साथ खत्म हुआ। इसमें फ़्रांस, ब्रिटेन, रूस और अमेरिका मित्र देश थे और जर्मनी, ऑस्ट्रिया-हंगरी और इटली का अपना समूह था। इस युद्ध में जर्मनी और फ़्रांस को भारी नुकसान हुआ, और फ़्रांस को अपनी पिछली हार का बदला चुकाना था। फ़्रांस में दोनों पक्षों के बीच वेर्साइल संधि हुई, जिसमें जर्मनी और उसकी जनता के ऊपर भारी जुर्माना और आहत करने वाली शर्तें थोपी गईं। जर्मनी के शासकों और जनता के लिए उस समय अपमान का घूंट पीने के सिवाय कोई चारा नहीं था, क्योंकि शर्तें नहीं मानने पर मित्र देशों ने जर्मनी को पूर्ण रूप से पराभव की स्थिति में ले जाना था।\n\nलेकिन प्रथम विश्व युद्ध के दौरान ही रूस में जारशाही का अंत भी हो चुका था। अक्टूबर की बोल्शेविक क्रांति ने दुनिया में पहले समाजवादी देश के सपने को साकार कर दिखाया था। इसके जन्म के साथ ही इसके खात्मे के लिए साम्राज्यवादी देशों ने सामूहिक रूप से प्रतिक्रांति के लिए अपने संसाधन खोल दिए। इसी का नतीजा था कि एक बेहद पिछड़े देश में मजदूर किसान के राज को अमल में लाने के साथ ही लेनिन और उनके सहयोगियों को घरेलू और बाहरी मोर्चे पर भारी कठिनाइयों का एक साथ सामना करना पड़ रहा था। लेनिन को जल्द ही अपने कदम पीछे खींचने पड़े थे और तात्कालिक समाधान के तौर पर एनईपी (नव आर्थिक नीति) को लागू करना पड़ा, जिसमें सामूहिक खेती की जगह पर व्यक्तिगत खेती और उद्योग धंधों को मान्यता दी गई।\n\nलेकिन क्या युद्ध में हार-जीत के साथ ही सारे फैसले तय हो जाते हैं? प्रथम विश्व युद्ध से पराजित और बुरी तरह से आहत जर्मनी में जर्मन राष्ट्रवाद की भावनाएं फिर से सर उठा रही थीं। अमेरिका अपनी आर्थिक स्थिति को लगातार मजबूत करता जा रहा था। दुनियाभर में साम्राज्यवाद के अधीन रह रहे तीसरी दुनिया के देशों में आजादी की चाहत बढ़ती जा रही थी। सभी साम्राज्यवादी देश इस बात से भलीभांति परिचित थे कि यह शांति जल्द ही भंग होने वाली है। लेकिन उनके लिए अब दुनिया के आपसी बन्दरबांट से भी बड़ा खतरा पूर्वी एशिया में सोवियत रूस के रूप में था। यानि, खुद आपस में निपटने के साथ-साथ ही अब उनके लिए सोवियत रूस नामक भूत से निपटना सबसे पहली जरूरत थी, क्योंकि यह पश्चिमी यूरोप सहित समूचे विश्व के वंचित वर्गों के लिए एक आदर्श बनता जा रहा था, और अपने विस्तार की तो छोड़िये खुद के अस्तित्व के ऊपर संकट बनता जा रहा था।\n\nअनाक्रमण संधि पर हस्ताक्षर करते रूस के तत्कालीन विदेश मंत्री माल्तोव। साथ में पीछे खड़े हैं ब्रिटेन के विदेशमंत्री रिब्बनट्रॉप और स्टालिन।\n\nलेनिन ने अपनी पुस्तक “साम्राज्यवाद: पूंजीवाद का सर्वोच्च स्वरूप” में इसे पूंजीवाद का ही आधुनिकतम स्वरुप के रूप में निरुपित किया है। इन सभी स्थितियों को देखते हुए और अमेरिका के सबसे प्रभावशाली पूंजीवादी देश के रूप में विकसित हो जाने के बाद दुनिया को पुराने ढर्रे पर चला पाना उत्तरोत्तर संभव नहीं रह गया था।\n\nजर्मनी में हिटलर के नाजीवादी शासन ने 32 में शासन में आने के साथ ही जर्मनी के जख्मों को फिर से ताजा करने, जर्मनी के विस्तार और नस्लीय आधार पर जर्मन राष्ट्रवाद का नारा बुलंद करते हुए तेजी से वरसाइल संधि को कूड़े में फेंकते हुए खुद को सुसज्जित करना शुरू किया। यहूदियों के नरसंहार के बारे में कौन नहीं जानता। यहूदी और कम्युनिस्ट नाजीवाद के सबसे बड़े दुश्मन थे। बोल्शेविक क्रांति में भी उसका मानना था कि यह सब यहूदियों की करतूत है और सोवियत रूस में शीर्ष पर यहूदियों का कब्जा है।\n\nलेनिन की मृत्यु के बाद स्टालिन ने नई आर्थिक नीति को कुछ साल चलाया। लेकिन 1928 में सोवियत रूस में नियोजित विकास की पहल शुरू हुई। इस बार राज्य नियंत्रित आर्थिक विकास की रुपरेखा बनाई गई थी। इसके पीछे भी कहा जाता है कि सोवियत रूस के शीर्षस्थ नेताओं का आकलन था कि आगामी वर्षों में एक बार फिर से बड़े युद्ध का खतरा है। दुनिया में जब तक विभिन्न देशों में सर्वहारा क्रांति नहीं होती, तब तक एकमात्र समाजवादी देश को बरकरार रखने के लिए सोवियत रूस को बड़ी तेजी से खुद को औद्योगिक देशों की अग्रिम कतार में लाना होगा।\n\nइसके लिए कृषि के सामूहिकीकरण से लेकर आबादी के बड़े हिस्से को औद्योगिक उत्पादन के क्षेत्र में स्थानापन्न करना होगा। यह वह समय था जब पूंजीवादी देश अब तक के सबसे बड़े आर्थिक संकट (ग्रेट डिप्रेशन) की चपेट में आने वाले थे। समूचे विश्व में भयानक आर्थिक मंदी का दौर था, उत्पादन निगेटिव में था और बड़ी संख्या में बेरोजगारी और कंगाली फ़ैल रही थी। लेकिन उसी दौर में रूस में प्रथम पंच वर्षीय योजना को लागू किया गया। 1928 से 1938 के बीच में सोवियत रूस में जो कायापलट हुआ है, वह अपने आप में दुनिया में अजूबा है। एक पिछड़ा देश अचानक से औद्योगिक दृष्टि से दुनिया के अग्रणी देशों की पांत में शामिल हो गया था। कृषि में सामूहिकीकरण के साथ ही वहां पर भी आधुनिक मशीनों और औजारों का सहारा लिया जाने लगा था।\n\nइस दौरान कुछ ज्यादतियां भी अवश्य हुईं, जिसे निश्चित रूप से यदि असाधारण परिस्थिति नहीं होती तो उससे बचा जा सकता था। निश्चित रूप से किसी भी बदलाव को सफलतापूर्वक संपन्न करने के लिए उसमें शामिल होने वाले लोगों को भागीदार बनाकर करना अधिक समीचीन होता है। लेकिन यह भी सही है कि जमींदारों से उनके द्वारा कब्जाई जमीन और पूंजीपति से उसके द्वारा लूट कर अर्जित की गई पूंजी को यदि सरकार राष्ट्रीय संपत्ति घोषित करेगी तो ऐसा करने पर वे कोई विरोध भी न करें यह संभव नहीं है। कई बार उसे जबरन भी अधिग्रहण करना पड़ सकता है। लेकिन इसे लागू करने के लिए बेहद सतर्कता और मनमाने पूर्ण ढंग से हर्गिज नहीं किया जा सकता है। स्टालिन के ऊपर पर्जिंग और गुलाग व्यवस्था में लाखों रूसियों को बंदी बनाने के आरोप हैं, जिनके बारे में निश्चित रूप से कुछ सच्चाई है लेकिन उससे कई सौ गुना साम्राज्यवादी दुष्प्रचार है। वह कुछ ऐसा है कि भारत में रहने वाले 100 करोड़ से भी अधिक बेहद गरीब और वंचित समुदाय को भी लग सकता है कि कम्युनिस्ट शासन आने पर उनका सब कुछ लुट जायेगा।\n\nबहरहाल, यहाँ पर हम बात कर रहे हैं सोवियत रूस और जर्मनी के संधिपत्र पर समझौते को लेकर। इस मुद्दे को पश्चिमी जगत ने इतना स्पिन दिया है कि अब तक जो लोग यह मानते थे कि नाजी जर्मनी को जिस लाल सेना ने पूरी तरह से धराशाई कर दिया था, असल में उसने ही जर्मनी को दूसरे विश्व युद्ध के लिए उकसाया। इतिहास को आजकल कई बार मिटाया जा रहा है, फिर से लिखा जा रहा है। यह सारी दुनिया में हो रहा है, भारत में आप इसे होते साफ़-साफ देख रहे हैं। यह सही है कि 1939 में जर्मनी और सोवियत रूस में संधि हुई थी। लेकिन यह संधि क्यों और किन वजहों से की गई, इसकी या तो व्याख्या में बेईमानी की जाती है या इसके सभी पहलुओं को नहीं पेश किया जाता है।\n\nहम इसी मुद्दे पर उपलब्ध जानकारियों को आपके साथ साझा करने का प्रयास करते हैं। ब्रिटिश मार्क्सवादी बिल ब्लांड, जिन्होंने ब्रिटेन और न्यूजीलैंड की कम्युनिस्ट पार्टियों में रहकर अग्रणी भूमिका निभाई है ने इस बारे में फरवरी 1990 में एक लेख लिखा था, जिसमें उन्होंने सुबूतों के साथ इस बात को स्थापित किया है कि सोवियत रूस ने जर्मनी के साथ अनाक्रमण समझौता करने से पहले ब्रिटेन और फ़्रांस के साथ कई दौर की बातचीत की और उन्हें त्रिपक्षीय समझौते के लिए रजामंद करने की कोशिश की। लेकिन ब्रिटेन और फ़्रांस की ओर से इस बारे में लगातार टालमटोल की नीति अपनाई गई, जिसके पीछे उनकी मंशा यह भी थी कि हिटलर का रुख पश्चिमी यूरोप के बजाय सोवियत रूस की ओर किया जाये। इससे एक पंथ और दो काज सध जायेंगे।\n\nहिटलर की आत्मकथा मेन कैम्पफ में हिटलर के शब्दों में “पश्चिमी और दक्षिणी यूरोप की जगह पूर्वी यूरोप की भूमि आकार ले रही है।”\n\nइस समझौते से पूर्व मार्च 1939 में सीपीएसयू की 18 वीं कांग्रेस में स्टालिन ने कहा, “ इंगलैंड, फ़्रांस और अमेरिका की ओर से आक्रमणकारी को एक के बाद एक छूट दी जा रही है”।\n\nइस प्रकार हम देख रहे हैं कि गैर-आक्रमणकारी देशों की कीमत पर खुले तौर पर दुनिया का बंटवारा हो रहा है, इसका कोई प्रतिरोध नहीं किया जा रहा है, यहाँ तक कि इस सबमें एक आपसी समझदारी भी दिखती है।\n\nआखिरकार यह कैसे संभव है कि गैर-आक्रमणकारी देश इतनी आसानी से बिना कोई प्रतिरोध किये ही आक्रमणकारियों को उपकृत करने के लिए अपने-अपने प्रभाव क्षेत्र को त्याग रहे हैं?\n\nक्या इसके पीछे की वजह गैर-आक्रमणकारियों की कमजोर स्थिति है? हर्गिज नहीं। गैर-आक्रमणकारी देशों, और लोकतांत्रिक देशों की यदि आर्थिक और सैन्य शक्ति का संयुक्त रूप से मूल्यांकन करें तो वे हर हाल में फासिस्ट शक्तियों से मजबूत स्थिति में हैं।\n\nइसकी मुख्य वजह यह है कि अनाक्रमणकारी देशों में ब्रिटेन और फ़्रांस ने आक्रमणकारी के खिलाफ सामूहिक सुरक्षा, सामूहिक प्रतिरोध की नीति को ख़ारिज कर दिया है, और गैर-हस्तक्षेप की नीति को अपना रखा है…\n\nयह गैर-हस्तक्षेप की नीति जर्मनी को सोवियत रूस के साथ उलझने में कोई बाधा नहीं बनने देने की ओर इशारा करती है।\n\nइसी बीच सोवियत संघ के साथ किसी भी प्रकार की बातचीत के बिना ही इंग्लैंड ने पोलैंड के साथ समझौते पर दस्तखत कर दिए, और किसी भी प्रकार के आक्रमण पर अपनी तरफ से साथ खड़े होने की गारंटी दे दी।\n\nहाउस ऑफ़ कॉमन्स में लिबरल पार्टी के नेता डेविड लायड जार्ज का वक्तव्य काबिलेगौर है: “मुझे यह बात समझ में नहीं आ रही है कि रूस को विश्वास में लिए बिना ही इस समझौते पर मुहर क्यों लगा दी गई? यदि पोलैंड नहीं चाहता है कि रूस इस सबके बीच में आये, यदि पोलैंड इस शर्त को स्वीकार नहीं करता है तो इसके लिए जिम्मेदारी उसकी होगी।”\n\nइंग्लैंड-फ़्रांस की गारंटी ने जनता के दबाव को ध्यान में रखते हुए आक्रमणकारी को पुचकारने की अपनी नीति में बदलाव करते हुए सामूहिक सुरक्षा के प्रयास के लिए बाध्य किया। 15 अप्रैल 1939 को ब्रिटिश सरकार ने सोवियत संघ के साथ संपर्क साधा और कहा कि उसे अपनी सीमा से सटे देशों की सुरक्षा के लिए सैन्य सहयोग की सार्वजनिक घोषणा करनी चाहिए।\n\n17 अप्रैल को सोवियत संघ ने अपने जवाब में इस प्रकार के किसी भी एकतरफा घोषणा से इंकार किया और बताया कि वह अन्य शक्तियों की तुलना में एकतरफा घोषणा कर असमानता की स्थिति के लिए तैयार नहीं है। रूस ने प्रस्तावित किया:\n\nसबसे पहले रूस, ब्रिटेन और फ़्रांस के बीच में आक्रमण के खिलाफ एक त्रिपक्षीय समझौता हो।\n\nदूसरा, इस गारंटी को बाल्टिक देशों (इस्टोनिया, फ़िनलैंड, लातिविया और लुथियानिया) के लिए विस्तारित किया जाये, क्योंकि इन देशों को गारंटी न देने का अर्थ है जर्मनी के लिए अपने पूर्वी यूरोप के और विस्तार को खुला न्यौता देना।\n\nतीसरा, यह संधि अस्पष्ट नहीं होनी चाहिए, बल्कि हस्ताक्षर करने वाले देशों के लिए इसमें स्पष्ट रूप से सैन्य सहायता किस रूप में दी जायेगी, स्पष्ट होना चाहिए।\n\nइस पर फ़्रांस और इंग्लैंड की सरकार की ओर से कहा गया कि फ़िनलैंड, एस्टोनिया और लातिविया की गारंटी नहीं दी जा सकती।\n\nयहाँ पर यह समझना बेहद महत्वपूर्ण है कि यूरोप के सभी प्रमुख राष्ट्र इस बात से पूरी तरह से वाकिफ थे कि युद्ध अपरिहार्य है। ऐसे में जर्मनी, इंग्लैंड और सोवियत रूस की ओर से लगातार पुनर्संयोजन और अपनेआप को आवश्यक हथियारों और सैन्यीकरण से लामबंद करने की तैयारी हो रही थी।\n\nसोवियत संघ के विदेशी मामलों के प्रमुख मेक्सिम लितविनोव का उल्लेख यहाँ पर बेहद अहम है। 1876 में यहूदी परिवार में जन्में लितविनोव की विदेशी मामलों में भूमिका (1930-39) तक बेहद महत्वपूर्ण रही। वे विश्व निरस्त्रीकरण व सामूहिक सुरक्षा के सबसे बड़े पैरोकार बनकर उभरे थे। द्वितीय विश्व युद्ध से पहले नाज़ी जर्मनी के खिलाफ पश्चिमी शक्तियों, विशेषकर इंग्लैंड और फ़्रांस के साथ सोविएत संघ का एक सामूहिक सुरक्षा समझौता हो जाए, के लिए उनकी ओर से अथक प्रयास किये गये। उस दौरान ऐसा देखा गया कि स्टालिन की ओर से लितविनोव को विदेशी मामलों को देखने की पूर्ण स्वायत्तता मिली हुई थी, और स्टालिन का पूरा ध्यान सोवियत संघ के आंतरिक मसलों और औद्योगीकरण पर केंद्रित था।\n\nलीग ऑफ़ नेशन में सोवियत प्रतिनिधिमंडल का नेतृत्व करने वाले लितविनोव ने राष्ट्र संघ के सामने सोवियत संघ की ओर से विश्व निरस्त्रीकरण की जोरदार पेशकश की थी और बड़े पैमाने पर विश्व में निरस्त्रीकरण के प्रस्ताव को रखा था। सोवियत संघ की ओर से यह प्रयास विश्व निरस्त्रीकरण सम्मेलन (1927-30), जेनेवा में हुए विदेशी मामलों के प्रमुखों के सम्मेलन (1932), लंदन के विश्व आर्थिक सम्मेलन (1933) सहित सोवियत संघ एवं संयुक्त राज्य अमेरिका के साथ राजनयिक संबंधों में सुधार में लितविनोव के नेतृत्व में (1934) जारी रहे।\n\nजब नाज़ी जर्मनी की ताकत एक आसन्न खतरा बनकर उभरने लगी थी, तो लितविनोव के द्वारा 1934 से लेकर 1938 के बीच में लीग ऑफ़ नेशन के सामने बारम्बार जर्मनी के खिलाफ सामूहिक प्रतिरोध की योजनाओं को तैयार किये जाने की अपील की गई। जाहिर सी बात है सोवियत रूस की ओर से किये जा रहे इस पेशकश के पीछे एक ऐसा मजबूत ब्लॉक बनाने की थी जो आसानी से जर्मनी के आक्रमण को कुचलने में कामयाब हो सकता था, और इसके लिए ब्रिटेन, फ़्रांस और सोवियत संघ का मजबूत गठजोड़ आवश्यक था। इसके लिए 2 मई 1935 में फ़्रांस के साथ और 16 मई 1935 में चेकोस्लोवाकिया के साथ जर्मन विरोधी संधि भी की गई। लेकिन इतिहास के इस दौर की विवेचना करने पर हम पाते हैं कि फ़्रांस की ओर से हीला हवाली की गई और ब्रिटेन का मन्तव्य कभी भी इस दौरान स्पष्ट नहीं हो पाया।\n\nइससे पहले ब्रिटेन के प्रधानमंत्री चैम्बरलेन की म्यूनिख वार्ता और हिटलर के साथ 30 सितंबर 1938 को चेकोस्लोवाकिया के जर्मन मूल वाले इलाके को जर्मनी को हस्तगत करने को लेकर संधि पर हस्ताक्षर की घटना सबसे अहम है। इसे चैम्बरलेन के द्वारा ऐतिहासिक बताया गया और विश्व युद्ध के खतरे को टालने वाला कदम बताया गया। इस वार्ता में इससे प्रभावित चेकोस्लोवाकिया और सोवियत रूस की कोई हिस्सेदारी नहीं रही, और इस प्रकार ब्रिटेन, फ़्रांस और इटली ने अपनी ओर से जर्मनी के साथ मिलकर चेकोस्लोवाकिया के भाग्य का फैसला कर लिया। इसे साफ तौर पर हिटलर को खुश करने वाली नीति समझा गया।\n\nइसके अलावा भी ऐसी बहुत सी घटनाएं हैं, जिन्हें ब्रिटेन और फ़्रांस जैसी प्रमुख साम्राज्यवादी शक्तियों के द्वारा हिटलर को खुश किये जाने के तौर पर देखा जा सकता है। 20 अप्रैल 1939 को हिटलर का 50 वां जन्मदिन था। इससे एक महीने पहले ही जर्मन सेना चेक गणराज्य को अपने कब्जे में लेने के लिए कूच कर चुकी थी, और ब्रिटिश प्रधानमंत्री नेविले चैम्बरलेन के साथ म्यूनिख समझौता रद्दी की टोकरी में डाल दिया गया था। इसके बावजूद ब्रिटेन की सरकार हिटलर को प्रसन्न रखने के लिए कोई कोर-कसर बाकी नहीं रख रही थी।\n\nब्रिटिश मंत्रिमंडल ने फैसला लिया कि हिटलर के जन्मदिन के अवसर पर किंग जार्ज VI को उन्हें व्यक्तिगत तौर पर जन्मदिन की बधाई वाला टेलीग्राम भेजा जाना चाहिए। द टाइम्स और डेली एक्सप्रेस के अनुसार इस भव्य समारोह में ब्रिटेन के राजदूत, जिन्हें प्राग पर हमले के बाद वापस बुला लिया गया था, को फिर से भेजा गया था, बल्कि उनके अलावा ब्रिटिश जनरल जे ऍफ़ सी फुलर भी खाकी टोपी के साथ उपस्थित थे। इसके अलावा भी ऐसे कई दृष्टांत हैं, जिनसे सोवियत रूस के पास यह सोचने की कोई वजह नहीं थी कि असल में हिटलर का सबसे बड़ा हमला यदि किसी पर होना है तो वह फ़्रांस या ब्रिटेन नहीं बल्कि सोवियत रूस होने वाला है। ऐसे एक नहीं अनेकों उदाहरण भरे पड़े हैं, जिनका अंत यूरोप में घोषित युद्ध के बाद जाकर खत्म हुआ।\n\nये वे कुछ ऐसे कठिन हालात और प्रश्न थे जिनसे जूझने के लिए सोवियत रूस के पास कोई विकल्प नहीं था। इस बीच सोवियत रूस में विदेशी मामलों के प्रमुख लिवित्नोव के स्थान पर व्यच्स्लेव मोलोतोव को नियुक्त कर दिया गया था। ब्रिटेन-फ़्रांस-रूस के सुरक्षा समझौते पर फ़्रांस और ब्रिटेन के जवाब को मोलोतोव ने यह कहकर ख़ारिज कर दिया कि इस ड्राफ्ट में हमले की स्थिति में तत्काल मदद की जगह पर लीग ऑफ़ नेशन से सलाह मशविरे की बात कही गई है, जिसका कोई अर्थ नहीं है। सोवियत संघ की ओर से 2 जून को इसके जवाबी ड्राफ्ट को भेजा गया, जिस पर ब्रिटेन और फ़्रांस ने फ़िनलैंड, एस्टोनिया और लातिविया की गारंटी से इंकार कर दिया था।\n\nसोवियत सरकार की ओर से इसके बाद भी प्रयास जारी रहे, और आखिरकार मोलोतोव ने 17 जुलाई को अपने बयान में कहा कि सैन्य संधि के बगैर राजनैतिक संधि का कोई अर्थ नहीं रह जाता है।\n\nआखिरकार 23 जुलाई को ब्रिटेन, फ़्रांस सैन्य संधि के लिए राजी हुए, और इसके लिए ब्रिटिश प्रतिनिधिमंडल की अगुआई के लिए एडमिरल रेगीनाल्ड प्लंकेट को भेजा गया, जिनके पास असल में संधि पर हस्ताक्षर करने का अधिकार नहीं था। ऊपर से तुर्रा यह कि इस दल को हवाई जहाज के बजाय समुद्री रास्ते से लेनिनग्राद भेजा गया, जो आखिरकार ट्रेन पकड़कर 11 अगस्त को मास्को पहुंचा। दस्तावेजों से पता चलता है कि इस प्रतिनिधिमंडल को धीमी गति से वार्ता चलाने के निर्देश दिए गए थे।\n\nआखिरकार सोवियत रूस ने जर्मनी के साथ अनाक्रमण संधि का फैसला लिया। इस दौरान मोलोतोव, जर्मनी विदेश मामलों के प्रमुख रिब्बनट्रॉप के बीच में कई दौर के पत्राचार हुए। जर्मन-सोवियत रूस के बीच अनाक्रमण संधि के मसौदे को तैयार किया गया और आखिरकार हिटलर ने 20 अगस्त को स्टालिन को व्यक्तिगत रूप से पत्र लिखकर मसौदे पर अपनी सहमति व्यक्त करते हुए 27 अगस्त तक रिब्बनट्रॉप के मास्को में पहुँचने की सूचना दी। इस अनाक्रमण संधि से सोवियत संघ ने अपने लिए कुछ समय के लिए जरुरी तैयारी का समय ले लिया था। लेकिन इस समझौते की यह कहकर भारी आलोचना की जाती है कि इसके साथ-साथ जर्मनी और सोवियत रूस के बीच में एक गुप्त समझौता हुआ था, जिसमें यूरोप में उनके अपने-अपने प्रभाव क्षेत्र का भी बंटवारा किया गया था।\n\nइसमें यह सहमति बनी थी कि यदि जर्मनी ने पोलैंड पर आक्रमण किया तो वह कर्जन लाइन का अतिक्रमण नहीं करेगा (प्रथम विश्व युद्ध के बाद ब्रिटिश विदेश मंत्री लार्ड कर्जन के द्वारा तय की गई सीमा) जो कि पॉलिश बहुल आबादी को यूक्रेनी और बेलारूसी समुदाय से विभाजित करता है। ज्ञातव्य हो कि पोलैंड का यह पूर्वी भूभाग 1917 की क्रांति के दौरान रूस से छिन गया था।\n\n11 अगस्त 1939 को स्विस राजनयिक और इतिहासकार और लीग ऑफ़ नेशन के कमिश्नर, कार्ल जैकब बुखार्ड के समक्ष हिटलर ने सोवियत संघ के खिलाफ आक्रमण के इरादे यह कहकर उजागर किये थे, “मेरा हर कदम रूस के खिलाफ है। अगर पश्चिम इतना ही मूर्ख है तो मुझे रूसियों के साथ समझौते में जाने के लिए मजबूर होना पड़ेगा। पहले पश्चिम को हराना होगा और उसके बाद अपनी सारी शक्ति को सोवियत रूस के खिलाफ लगाना होगा। मुझे हर हाल में यूक्रेन चाहिए, ताकि वे हमें भूखा न मार सकें, जैसा कि प्रथम विश्व युद्ध के दौरान हुआ था।”\n\nद्वितीय विश्व युद्ध को खत्म हुए आज 77 वर्ष से अधिक का समय बीत चुका है। इन बीतें सात दशकों में संयुक्त राज्य अमेरिका का बोलबाला पूरी तरह से छाया रहा है। सोवियत संघ भी एक प्रमुख महाशक्ति बना रहा, और उसके पतन को भी अब 30 वर्ष हो चुके हैं। आज दुनिया के अधिकांश गुलाम देश राजनैतिक रूप से आजाद हैं, लेकिन साम्राज्यवाद के नए नए रूपों के जरिये उनके शोषण के नए नए तरीकों को ईजाद कर लिया गया है। इस बीच एशिया में चीन के बड़े आर्थिक शक्ति के रूप में उभरने और रूस पर पश्चिमी यूरोप के अधिकाधिक निर्भरता से भयभीत संयुक्त राज्य अमेरिका के द्वारा शीत युद्ध के दौरान बनाये गए नाटो गुट को रूस की सीमा तक जबरन पहुंचाने के विरोध में ठीक वैसी ही स्थिति बन गई है, जैसा कि हम प्रथम विश्व युद्ध की पूर्वपीठिका में पाते हैं। कल यदि दुनिया का अस्तित्व रहा, तो भावी पीढ़ी के लिए यह प्रश्न सकते में डालने वाला रहेगा कि इतनी छोटी वजहों से पूरी दुनिया को खत्म करने वाले विश्व युद्ध आखिर क्यों हुए?\n\nशायद वे समझ पाएं कि इनकी वजह ऑस्ट्रिया-हंगरी के प्रिंस की हत्या या यूक्रेन के नाटो में शामिल होने न होने का मसला नहीं बल्कि पूंजी के सरमायेदारों की भूख और आपसी खींचतान इसकी जिम्मेदार है, इसके संपूर्ण खात्मे और वैश्विक सर्वहारा के मातहत ही विश्व में स्थायी शांति, सुख, समृद्धि और जलवायु परिवर्तन से कारगर ढंग से निपटा जा सकता है।\n\n(रविंद्र सिंह पटवाल लेखक और टिप्पणीकार हैं।)",
    "कब दूर होगी जर्मनी का दौरा करने वाले भारतीयों की वीजा की दिक्कत? राजदूत फिलिप एकरमैन ने बताया साफ-साफ": "Germany Visa For Indians: जर्मनी के राजदूत ने कहा कि वीजा सुविधा सामान्य हो इसके लिए बड़े पैमाने पर कोशिश हो रही हैं। उन्होंने कहा कि वहां 30 हजार से अधिक भारतीय पढ़ते हें जिन्हें वीजा देने में अगर देरी भी हुई तो वह तय करेंगे कि वहां एडमिशन में किसी तरह की दिक्कत न हो।",
    "यूरोप में महंगाई से लड़ाई: सरकारों ने घोषित किए राहत पैकेज; जर्मनी बुजुर्गों को 24 हजार रुपए देगा, स्पेन में ट्रेन का सफर मुफ्त": "Hindi News\n\nInternational\n\nEurope Inflation | Germany Inflation Relief Package & Sweden Emergency Fund\n\nयूरोप में महंगाई से लड़ाई: सरकारों ने घोषित किए राहत पैकेज; जर्मनी बुजुर्गों को 24 हजार रुपए देगा, स्पेन में ट्रेन का सफर मुफ्त\n\nबर्लिन/लंदन/न्यूयॉर्क 20 दिन पहले\n\n\n\nकॉपी लिंक\n\nएशिया, अमेरिका से लेकर यूरोप तक के देशों के लोगों की बढ़ती महंगाई से कमर टूट रही है। यूरोप के देशों पर दो तरफा मार पड़ रही है। इसीलिए राहत देने के लिए कई देशों में कदम उठाए जा रहे हैं। जर्मनी ने लोगों को राहत देने और देश की अर्थव्यवस्था को चलाए रखने के लिए 65 अरब पौंड (करीब 5.15 लाख करोड़ रुपए) के पैकेज का ऐलान किया है।\n\nहाल के दौर में यह तीसरा और सबसे बड़ा राहत पैकेज है। इस पैकेज से बुजुर्गों को 24 हजार रुपए महीना मिलेंगे। वहीं छात्रों के खाते में 16 हजार रुपए भेजे जाएंगे।\n\nस्वीडन इमरजेंसी फंड देगा\n\nउधर, स्पेन ने लोगों को महंगाई के मोर्चे पर राहत देने के लिए ट्रेन में यात्रा मुफ्त योजना शुरू कर दी है। अब स्पेन के लोग 300 किलोमीटर तक बगैर किसी टिकट के आ-जा सकेंगे। यह योजना इस साल के आखिर तक लागू रहेगी। दूसरी ओर, स्वीडन ने बिजली उत्पादन में तेजी लाने के लिए उद्योगों को इमरजेंसी फंड देने का ऐलान किया है। इससे पहले, सरकार घरेलू बिजली को महंगा होने से रोकने के लिए 66 हजार करोड़ रुपए का ऐलान कर चुकी है।\n\nफिनलैंड ने बिजली महंगी होने से रोकने के लिए 1.83 लाख करोड़ रुपए का प्रस्ताव रखा है। इसी तरह स्वीडन भी अपनी बिजली की जरूरतें पूरी करने के लिए इतनी ही राशि का आपात फंड रखा है।\n\nस्पेन में पर्यटक कर सकेंगे ट्रेन में मुफ्त यात्रा\n\nस्पेन में महंगाई 11% के करीब पहुंच चुकी है। इस कारण मुफ्त ट्रेन यात्रा का फायदा आम लोगों के साथ ही पर्यटकों को भी मिलेगा, ताकि खर्च बढ़ने से अर्थव्यवस्था को धार मिले। जून में ही स्पेन ने 75 हजार करोड़ रुपए के राहत पैकेज का ऐलान किया था। तब टैक्स कटौती के साथ पेंशन, सब्सिडी बढ़ी थी।\n\nविशेषज्ञों के मुताबिक 6 महीने तक यूरो की कीमत डॉलर से नीचे रहेगी। इससे यूरोप में दिक्कतें बढ़ेंगी।\n\nलिथुआनिया में महंगाई दर 20% बढ़ी\n\nयूरोप के 19 देशों में महंगाई 9 फीसदी से ऊपर चल रही है। एक साल पहले महंगाई दर महज 3 फीसदी थी।\n\nयूरोजोन के 9 देशों में महंगाई 10 फीसदी से ऊपर है। इसी जोन में आने वाले लिथुआनिया, लातविया में तो महंगाई दर 20 फीसदी के स्तर को पार कर चुकी है।\n\nयूरोप में अकेला फ्रांस ही है, जहां महंगाई 6.5 फीसदी है, जो यूरोप में सबसे कम है।\n\nब्रिटिश नियामक कह चुका है कि गैस और बिजली के दाम अक्टूबर में दोगुने हो जाएंगे। इससे लाखों लोगों की दिक्कत बढ़ेगी।\n\nमहंगाई बढ़ने की सबसे बड़ी वजह है ईंधन के दाम बढ़ना। ईंधन के दाम 38.3% सालाना बढ़े हैं।\n\nजर्मनी ने किया 7.5 लाख करोड़ के राहत पैकेज का ऐलान\n\nयूक्रेन-रूस युद्ध शुरू होने के बाद से जर्मनी ने अब तक तीन बार राहत पैकेज का ऐलान किया है। ताजा पैकेज सबसे बड़ा है। इससे पहले उसने दो बार में 2.37 करोड़ के राहत पैकेज का ऐलान किया था। लोगों के लिए उसने ट्रेन में सफर के लिए 712 रुपए प्रति महीने की योजना शुरू की थी, इसका खूब प्रयोग हुआ।",
    "Pilots Strike in Germany: जर्मनी में पायलटों की हड़ताल, उड़ानें निरस्त होने पर दिल्ली में हंगामा": "{\"_id\":\"6311662dc0b09412af247251\",\"slug\":\"germany-pilots-strike-lufthansa-airlines-to-cancel-800-flights-1-30-million-passengers-affected\",\"type\":\"story\",\"status\":\"publish\",\"title_hn\":\"Pilots Strike in Germany: जर्मनी में पायलटों की हड़ताल, उड़ानें निरस्त होने पर दिल्ली में हंगामा\",\"category\":{\"title\":\"World\",\"title_hn\":\"दुनिया\",\"slug\":\"world\"}}\n\nजर्मनी की पायलट यूनियन ने विभिन्न मांगों को लेकर आज हड़ताल का एलान किया है। एक समाचार एजेंसी के मुताबिक, पायलटों की हड़ताल के चलते लुफ्थांसा एयर लाइन की 800 उड़ानें रद्द होने की संभावना है। अधिकारियों का कहना है कि इतनी बड़ी संख्या में उड़ानों के रद्द होने के कारण करीब 1.30 लाख यात्रियों पर असर पड़ सकता है।आईजीआई एयरपोर्ट के डीसीपी ने बताया कि रात करीब 12 बजे 150 से ज्यादा लोगों की भीड़ एयरपोर्ट के डिपार्चर गेट नं. 1 व टर्मिनल नंबर 3 के सामने जमा हो गई। ये लोग लुफ्थांसा की फ्रेंकफर्ट व म्युनिख की उड़ानें निरस्त होने के कारण यात्रियों का पैसा रिफंड करने या वैकल्पिक उड़ान की मांग कर रहे थे।उन्होंने बताया कि इंदिरा गांधी अंतरराष्ट्रीय विमानतल के बाहर भीड़ जमा होने से अन्य यात्रियों को आवाजाही में दिक्कत होने लगी। इसके बाद आईजीआई के स्टाफ व सीआईएसएफ के जवानों ने स्थिति संभाली और भीड़ को दूर किया। डीसीपी ने कहा कि जर्मन एयरलाइंस के यात्रियों के लिए वैकल्पिक उड़ान के प्रबंध किए जा रहे हैं।\n\nजर्मनी के पायलट आज एक दिनी हड़ताल पर हैं। इसके कारण देश की अग्रणी लुफ्थांसा एयरलाइंस ने 800 से ज्यादा फ्लाइट निरस्त कर दी है। इसके कारण 1.30 लाख से ज्यादा यात्री प्रभावित हुए हैं। उड़ान निरस्त होने से दिल्ली के आईजीआई एयरपोर्ट पर बीती रात यात्रियों ने हंगामा किया। इसके कारण एयरपोर्ट पर आवाजाही में बाधा पड़ी।\n\nविस्तार\n\nजर्मनी के पायलट आज एक दिनी हड़ताल पर हैं। इसके कारण देश की अग्रणी लुफ्थांसा एयरलाइंस ने 800 से ज्यादा फ्लाइट निरस्त कर दी है। इसके कारण 1.30 लाख से ज्यादा यात्री प्रभावित हुए हैं। उड़ान निरस्त होने से दिल्ली के आईजीआई एयरपोर्ट पर बीती रात यात्रियों ने हंगामा किया। इसके कारण एयरपोर्ट पर आवाजाही में बाधा पड़ी।\n\nDelhi | Crowd of approx 150 people gathered on main road in front of departure gate no.1, Terminal 3, IGI Airport, around 12 am, demanding refund of money or alternate flights for their relatives as 2 Lufthansa flights bound to Frankfurt & Munich were cancelled: DCP, IGI Airport https://t.co/V2PQBWBErD — ANI (@ANI) September 2, 2022\n\nजर्मनी की पायलट यूनियन ने विभिन्न मांगों को लेकर आज हड़ताल का एलान किया है। एक समाचार एजेंसी के मुताबिक, पायलटों की हड़ताल के चलते लुफ्थांसा एयर लाइन की 800 उड़ानें रद्द होने की संभावना है। अधिकारियों का कहना है कि इतनी बड़ी संख्या में उड़ानों के रद्द होने के कारण करीब 1.30 लाख यात्रियों पर असर पड़ सकता है।आईजीआई एयरपोर्ट के डीसीपी ने बताया कि रात करीब 12 बजे 150 से ज्यादा लोगों की भीड़ एयरपोर्ट के डिपार्चर गेट नं. 1 व टर्मिनल नंबर 3 के सामने जमा हो गई। ये लोग लुफ्थांसा की फ्रेंकफर्ट व म्युनिख की उड़ानें निरस्त होने के कारण यात्रियों का पैसा रिफंड करने या वैकल्पिक उड़ान की मांग कर रहे थे।उन्होंने बताया कि इंदिरा गांधी अंतरराष्ट्रीय विमानतल के बाहर भीड़ जमा होने से अन्य यात्रियों को आवाजाही में दिक्कत होने लगी। इसके बाद आईजीआई के स्टाफ व सीआईएसएफ के जवानों ने स्थिति संभाली और भीड़ को दूर किया। डीसीपी ने कहा कि जर्मन एयरलाइंस के यात्रियों के लिए वैकल्पिक उड़ान के प्रबंध किए जा रहे हैं।",
    "महंगे पेट्रोल से भी जर्मनी में नहीं घटी कार के लिये दीवानगी – DW – 16.09.2022": "ईंधन की बढ़ती कीमतों और ऊर्जा संकट के दौर में भी जर्मनी की सड़कों पर निजी कारों की भीड़ लगातार बढ़ रही है. ये हालत तब है जब सरकार कई तरीकों से लोगों को सार्वजनिक परिवहन और वैकल्पिक साधनों की तरफ ले जाने की कोशिश में है.\n\nजर्मनी में दादी से लेकर पोती तक सबके लिये कार की फ्रंट सीट पर जगह मौजूद है. जर्मनी में कारों की संख्या बता रही है कि यहां की पूरी आबादी को एक साथ कहीं ले कर जाना हो तो कारों की फ्रंट सीट पर ही सबको जगह मिलेगी और कुछ में तो ड्राइवर अकेला होगा. संघीय सांख्यिकी विभाग की तरफ से जारी ताजा आंकड़े बता रहे हैं कि जर्मनी में प्रति 1000 लोगों पर निजी कारों की संख्या 580 तक चली गई है. एक दशक पहले यह संख्या 517 थी.\n\nसत्ताधारी गठबंधन में शामिल ग्रीन पार्टी के संसदीय परिवहन प्रवक्ता श्टेफान गेलभार का का कहना है, \"बच्चे से लेकर दादी मां तक पूरी आबादी के पास जर्मनी में लाइसेंस वाली कार की फ्रंट सीट पर जगह मौजूद है. कारें ना सिर्फ लोगों के लिए महंगी हैं बल्कि समाज और पूरे बुनियादी ढांचे के लिये भी.\"\n\nनो लिमिट के साथ गति से हाइवे पर दौड़ती कारें जर्मन लोगों को अभिभूत करती हैं तस्वीर: dpa/picture alliance\n\nग्रीन पार्टी का कहना है कि परिवहन व्यवस्था में बदलाव के लिये बड़े उपाय करने होंगे सिर्फ डीजल, पेट्रोल से बैट्री की तरफ जाने से कुछ नहीं होगा. गेलभार ने कहा, \"हमें ज्यादा, बेहतर और अधिक किफायती सार्वजनिक परिवहन चाहिये साथ ही साइकिल सवारों और पैदल यात्रियों के लिये ज्यादा सुरक्षित बुनियादी ढांचा.\"\n\nयह भी पढ़ेंः भविष्य की कार\n\nजर्मन राजनेता ने कारों के लिये सब्सिडी को अनुचित बताया. चांसलर ओलाफ शॉल्त्स की सोशल डेमोक्रैटिक पार्टी, ग्रीन पार्टी और उदारवादी एफडीपी के गठबंधन ने कारों पर सब्सिडी घटाने के लिये प्रावधान किये हैं.\n\nआबादी से आधी कारें\n\nजर्मनी में लाइसेंस देने वाली अथॉरिटी केबीए के मुताबिक इस साल की शुरुआत में जर्मनी की सड़कों पर चलने के लिये करीब 4.85 करोड़ कारों के पास लाइसेंस था. यह संख्या पिछले साल की तुलना में करीब 3 लाख ज्यादा है. पिछले 14 सालों में यह संख्या 74 लाख बढ़ी है यानी औसतन हर साल 5 लाख से ज्यादा कारें सड़कों पर उतरीं.\n\nजर्मनी में कारों को लेकर दीवानगी आम लोगों से लेकर राजनेताओं तक में है तस्वीर: dapd\n\n1 जुलाई 2022 को कारों की संख्या 4.87 करोड़ तक जा पहुंची है. यह संख्या अब भी बढ़ रही है और पिछले छह महीने में 150,000 से ज्यादा कारों का बढ़ना यह दिखाता है कि शायद संख्या बढ़ने की गति थोड़ी धीमी है. हालांकि इसके पीछे दूसरे कारण जिम्मेदार हैं. सप्लाई की समस्या के कारण एक तो कारें नहीं मिल रही हैं. कार के जरूरी पुर्जों की सप्लाई में कमी के कारण कई फैक्ट्रियों में अस्थायी तौर पर काम बंद करना पड़ा है. ज्यादातर कार कंपनियां ग्राहकों को नई कारें मुहैया कराने में एक से डेढ़ साल का समय मांग रही हैं.\n\nदूसरा कारण है कारों की लंबी आयु. बीते सालों में जर्मन सड़कों पर चलने वाली कारों की आयु पहले के मुकाबले बढ़ गई है. इस साल की शुरुआत में जर्मनी की सड़कों पर चलने वाले कारों की औसत आयु 10.1 साल है. 2008 में यह इससे दो साल से ज्यादा कम थी.\n\nशहरों में कम और गांवों में ज्यादा कारें\n\nजर्मनी के 16 राज्यों में जहां ग्रामीण आबादी का अनुपात ज्यादा है वहां कारों की संख्या भी ज्यादा है. फ्रांस की सीमा पर मौजूद जारलैंड में 2021 में प्रति 1000 लोगों पर 658 कारें थीं. इसके बाद राइनलैंड पलैटिनेट की बारी आती है जहां 632 और बवेरिया में 622 कारें थीं. शहरी इलाकों वाले राज्य बर्लिन में यह संख्या 337, हैंबर्ग में 435 और ब्रेमन में 438 है.\n\nआधुनिक कारें ज्यादा ताकतवर ईंजन वाली भी हैं. केबीए के आंकड़ों के मुताबिक 100 किलोवाट यानी 136 हॉर्सपावर से ज्यादा ताकतवर इंजन वाले कारों की संख्या में 677,000 का इजाफा हुआ है जबकि कम ताकतवर ईंजन वाले कारों की संख्या 384,000 घट गई है.\n\nहाल ही में अमेरिकी कार कंपनी टेस्ला ने अपनी फैक्ट्री जर्मनी में खोली है तस्वीर: PATRICK PLEUL/Pool/AFP\n\nबिजली से चलने वाली कारों की संख्या भी तेजी से बढ़ रही है. केबीए के आंकड़े बता रहे हैं कि 2022 में 1 जुलाई तक इलेक्ट्रिक या हाइब्रिड कारों की संख्या 14.4 लाख थी. इनमें आधी से ज्यादा इलेक्ट्रिक कारें थीं. एक साल पहले की तुलना में यह संख्या 256,000 ज्यादा है.\n\nजर्मनी दुनिया का अकेला ऐसा देश है जहां ऑटोबान यानि बिना टोल वाले एक्सप्रेस वे के कई हिस्सों पर पर स्पीड लिमिट नहीं है. बीते सालों में इसकी आलोचना होती रही है. खासतौर से पर्यावरण का ख्याल रखने और ऊर्जा बचाने की मुहिम शुरू होने के बाद से इस पर अकसर सवाल उठ रहे हैं लेकिन जर्मनी के लोग इसे लेकर कोई समझौता नहीं करना चाहते. कार, ऑटोबान और तेज गति के प्रति जर्मन लोगों की दीवानगी की तुलना कई बार अमेरिकी लोगों के बंदूक संस्कृति से भी की जाती है.\n\nएनआर/ओएसजे (डीपीए)",
    "विदेश यात्रा पर जाएंगे CM मान: 11 से 18 सितंबर तक जर्मनी का दौरा, कंपनियों के प्रतिनिधियों से करेंगे मुलाकात": "{\"_id\":\"631b93ea0f80785ebb38c2bd\",\"slug\":\"punjab-cm-bhagwant-mann-to-visit-germany-from-september-11-to-18\",\"type\":\"story\",\"status\":\"publish\",\"title_hn\":\"विदेश यात्रा पर जाएंगे CM मान: 11 से 18 सितंबर तक जर्मनी का दौरा, कंपनियों के प्रतिनिधियों से करेंगे मुलाकात\",\"category\":{\"title\":\"City & states\",\"title_hn\":\"शहर और राज्य\",\"slug\":\"city-and-states\"}}\n\nविदेश यात्रा पर जाएंगे CM मान: 11 से 18 सितंबर तक जर्मनी का दौरा, कंपनियों के प्रतिनिधियों से करेंगे मुलाकात\n\nन्यूज डेस्क, अमर उजाला, चंडीगढ़ Published by: Published by: ajay kumar Updated Sat, 10 Sep 2022 01:01 AM IST\n\nसार मुख्यमंत्री ने कहा कि वह व्यक्तिगत रूप से पंजाब को जर्मनी में उद्यमियों के लिए अवसरों और विकास की भूमि के रूप में प्रदर्शित करेंगे। पंजाब पहले से ही देश में निवेश का सबसे पसंदीदा स्थान है। राज्य में नए निवेश के लिए हर संभव प्रयास किया जाएगा।\n\nविज्ञापन\n\nख़बर सुनें\n\nख़बर सुनें\n\nसूबे के औद्योगिक विकास को गति देने के उद्देश्य से पंजाब के मुख्यमंत्री भगवंत मान 11 से 18 सितंबर तक जर्मनी का दौरा करेंगे। इस दौरान मुख्यमंत्री अक्षय ऊर्जा, कार निर्माण, फार्मास्युटिकल्स, उन्नत कृषि प्रथाओं और अन्य प्रमुख क्षेत्रों में निवेश और रणनीतिक गठजोड़ करने के लिए व्यापारिक प्रतिनिधिमंडलों और कंपनियों के प्रमुखों से मुलाकात करेंगे।\n\n\n\nसीएम मान म्यूनिख, फ्रैंकफर्ट और बर्लिन में अपने प्रवास के दौरान बीएमडब्ल्यू, बेवा और अन्य प्रमुख कंपनियों के प्रतिनिधियों से बातचीत करेंगे। मुख्यमंत्री के दौरे से निवेश, तकनीकी जानकारी और जर्मन कंपनियों से विशेषज्ञता हासिल करने में राज्य को फायदा मिलने की संभावना है।\n\n\n\nमुख्यमंत्री ने राज्य को औद्योगिक हब के रूप में उभरने की अपनी प्रतिबद्धता दोहराते हुए कहा कि राज्य सरकार इसके लिए कोई कसर नहीं छोड़ेगी। उन्होंने कहा कि प्रदेश को औद्योगिक विकास के उच्च विकास पथ पर लाने के लिए हर संभव प्रयास किया जा रहा है। जर्मनी यात्रा एक तरफ राज्य के औद्योगिक विकास को बढ़ावा देगी वहीं, रोजगार के नए रास्ते खोलेगी।\n\n\n\nमुख्यमंत्री ने कहा कि वह व्यक्तिगत रूप से पंजाब को जर्मनी में उद्यमियों के लिए अवसरों और विकास की भूमि के रूप में प्रदर्शित करेंगे। पंजाब पहले से ही देश में निवेश का सबसे पसंदीदा स्थान है। राज्य में नए निवेश के लिए हर संभव प्रयास किया जाएगा। भगवंत मान ने कहा कि यह दौरा प्रदेश के औद्योगिक विकास को गति देने की दिशा में मील का पत्थर साबित होगा।",
    "जर्मनी: बढ़ रहे हमलों से समलैंगिक समुदाय में बढ़ी असुरक्षा – DW – 16.09.2022": "जर्मनी में ट्रांसजेंडर विरोधी हमले में एक ट्रांसजेंडर की मौत के बाद यह सवाल उठने लगा है कि देश में समलैंगिक लोग कितने सुरक्षित हैं. ऐसा पहली बार नहीं हुआ है. बीते कुछ समय में इस तरह के हमलों की कई खबरें सामने आयी हैं.\n\nजर्मनी के तीन शहर मुंस्टर, ऑग्सबर्ग, और ब्रेमेन में पिछले तीन महीने में क्वीर समुदाय के लोगों पर जानलेवा हमले की तीन घटनाएं हुई हैं. मुंस्टर में क्रिस्टोफर स्ट्रीट डेज फेस्टिवल में हुए हमले में माल्टे सी नामक ट्रांसजेंडर पुरुष की मौत हो गई. दरअसल, फेस्टिवल के दौरान समलैंगिक महिलाओं को कुछ लोग परेशान और अपमानित कर रहे थे.\n\nमाल्टे ने इन महिलाओं को बचाने के लिए हस्तक्षेप किया जिसका खामियाजा उन्हें भुगतना पड़ा. हमलावरों ने माल्टे पर ही हमला बोल दिया और उन्हें उठाकर सड़क किनारे पटक दिया. इससे माल्टे के सिर में गहरी चोट लगी और वे कोमा में चले गए. छह दिनों तक कोमा में रहने के बाद उनकी मौत हो गई.\n\nमाल्टे की मौत के बाद उन्हें दी गई श्रद्धांजलि तस्वीर: Ying Tang/NurPhoto/picture alliance\n\nइस मामले ने पूरे देश के लोगों को आक्रोशित कर दिया. जर्मनी की सत्तारूढ़ पार्टी सेंटर-लेफ्ट सोशल डेमोक्रेट पार्टी (एसपीडी) की नेता जास्किया एस्केन ने सहानुभूति जताते हुए ट्विटर पर लिखा, \"यह एक क्रूर हमला है जो हमें याद दिलाता है कि क्वीर लोगों के प्रति देश में अपराध जारी है. हर हफ्ते, हर दिन.”\n\nआंकड़ों में देखें, तो हर दिन क्वीर लोगों के खिलाफ हमले के दो मामले दर्ज किए जाते हैं. जर्मनी के गृह मंत्रालय ने भी यह स्वीकार किया है कि वास्तविक संख्या इससे ज्यादा हो सकती है. लेस्बियन एंड गे एसोसिएशन (एलएसवीडी) जैसे संगठनों के साथ-साथ पुलिस का भी मानना है कि 90 फीसदी मामले दर्ज भी नहीं होते. कई हमले क्रिस्टोफर स्ट्रीट डे के लिए आयोजित परेड के साथ मेल खाते हैं. जर्मन भाषी कई देशों में एलजीबीटीक्यू प्राइड इवेंट को क्रिस्टोफर स्ट्रीट डे के नाम से जाना जाता है.\n\nएलएसवीडी के संघीय बोर्ड में शामिल अल्फोंसो पेंटिसानो का मानना है कि इस तरह के हमले पहली बार नहीं हुए हैं. उन्होंने डीडब्ल्यू से कहा, \"समलैंगिक समुदाय के इस तरह खुलकर सामने आने से खतरा बढ़ जाता है. इस वजह से, क्वीर समुदाय के लोग जहां भी खुलकर ऐसी सभाएं करते हैं वहां वे खुद को जोखिम में डालते हैं. हमें यह सच्चाई स्वीकार करनी होगी.”\n\nहालांकि, यह सिर्फ एक भ्रम है कि यह समस्या सिर्फ सीएसडी आयोजनों तक ही सीमित है. उन्होंने आगे कहा, \"ये हमले हर दिन होते हैं. दिन के हर घंटे होते हैं. सबसे व्यस्त सड़क से लेकर छोटी गलियों तक होते हैं. मेट्रो में, बस में, स्कूल के मैदान में, कंपनियों में, क्लबों में और यहां तक कि शॉपिंग सेंटरों में भी हमले होते हैं. दुर्भाग्य की बात यह है कि हम वाकई में कभी भी और कहीं भी सुरक्षित नहीं होते.”\n\n'गे कन्वर्जन थेरेपी' के शिकार To view this video please enable JavaScript, and consider upgrading to a web browser that supports HTML5 video\n\nअधूरे आंकड़े\n\n2020 के बाद से जर्मनी के संघीय आपराधिक पुलिस कार्यालय (बीकेए) ने \"लैंगिक रुझान” श्रेणी के अलावा \"लिंग / लैंगिक पहचान” श्रेणी में समलैंगिकों के प्रति अपराध के मामले दर्ज किए हैं. रिपोर्ट किए गए मामलों की संख्या में दोनों श्रेणियों में क्रमशः 66 फीसदी और 50 फीसदी की वृद्धि दर्ज की गई है. ट्रांसजेंडर लोगों के प्रति द्वेष की वजह से हुए हमले अलग से दर्ज नहीं किए जाते हैं. हालांकि, यह हमले की एक बड़ी वजह है.\n\nएलएसवीडी के पेंटिसानो का मानना है कि कई ऐसी श्रेणियां हैं जिन्हें पूरी तरह से समझना मुश्किल है, क्योंकि उनमें पूरी तरह पारदर्शिता नहीं होती. वह कहते हैं, \"आखिरकार, यह है तो हिंसा ही. क्या किसी पर सिर्फ इस वजह से हमला होना चाहिए कि वह ट्रांसजेंडर है या इस वजह से कि दो आदमी एक-दूसरे का हाथ पकड़कर चल रहे हैं?”\n\nयह भी एक बड़ी समस्या है कि देश की राजधानी बर्लिन में औसत से ज्यादा मामले दर्ज किए जाते हैं. ऐसा लंबे समय से हो रहा है. हालांकि, इसका मतलब यह नहीं है कि देश के दूसरे राज्यों में क्वीर के खिलाफ हमले नहीं होते, भले ही वे आंकड़ों में न दिखते हों.\n\nपेंटिसानो ने कहा, \"अगर मैं म्यूनिख, स्टूटगार्ट या फ्रैंकफर्ट में पुलिस के पास जाता हूं और कहता हूं कि मुझ पर हमला किया गया, क्योंकि मैं समलैंगिक हूं, तो हो सकता है कि यह केवल एक शारीरिक हमले के रूप में दर्ज किया जाए. इससे हमले के पीछे की वजह दर्ज नहीं होती. इसलिए, यह हमला आंकड़ों से गायब हो जाता है. जबकि, बर्लिन में हमले के पीछे की वजह दर्ज होती है. इस मामले में यहां की पुलिस काफी प्रशिक्षित है.”\n\n2021 में जर्मनी के 16 राज्यों के गृह मंत्रियों की बैठक में होमोफोबिक और ट्रांसफोबिक हिंसा से निपटने के लिए एक कार्य समूह गठित करने का फैसला लिया गया. तस्वीर: lev dolgachov/Zoonar/picture alliance\n\nराजनीति से प्रेरित हिंसा\n\nमुंस्टर में माल्टे सी की मौत ने क्वीर विरोधी अपराधों के अपराधियों को लेकर एक नई बहस को जन्म दिया है. कई हाई-प्रोफाइल हमले युवा पुरुषों द्वारा किए गए. इनमें से कुछ मुस्लिम थे, तो कुछ की पृष्ठभूमि प्रवासी की रही है. उदाहरण के तौर पर, इस्लामवाद को नजदीक से समझने वाले मनोवैज्ञानिक और लेखक अहमद मंसूर ने मुंस्टर में हुई घटना के कथित आरोपी चेचेन के संदर्भ में जर्मन टैब्लॉइड अखबार बिल्ड को बताया, \"चेचेन लोग समलैंगिकों से नफरत करते हैं. साथ ही, अफगानिस्तान और सीरिया में भी समलैंगिकों के खिलाफ नफरत की भावना है. जैसे-जैसे इन देशों के लोग जर्मनी आ रहे हैं वैसे-वैसे यहां भी होमोफोबिया बढ़ रहा है.”\n\nबीकेए के हालिया आंकडों की समीक्षा से पता चलता है कि माल्टे सी जैसे ट्रांसजेंडर लोगों को वास्तव में विदेशी और धार्मिक विचारधाराओं के साथ ही धुर-दक्षिणपंथी सामाजिक माहौल से खतरा है. ‘लिंग/लैंगिक पहचान' श्रेणी और ‘लैंगिक रुझान' श्रेणी, दोनों में अपराध करने वाले ज्यादातर अपराधी दक्षिणपंथी विचारधारा से प्रेरित थे. हालांकि, क्वीर विरोधी हमला एक समस्या है जो समाज के सभी वर्गों को प्रभावित करता है.\n\nराजनीतिक प्रतिक्रिया\n\nमुंस्टर में माल्टे सी की मौत ने राजनीतिक गलियारे तक को झकझोर कर रख दिया. देश के इतिहास में पहली बार यौन और लैंगिक विविधता की स्वीकृति के लिए जर्मनी ने कमीश्नर की नियुक्ति की है. ग्रीन पार्टी के सांसद स्वेन लेहमैन को एलजीबीटीक्यू+ के लिए राष्ट्रीय कार्य योजना की देखरेख करने का जिम्मा सौंपा गया है. उन्होंने हाल ही में विभिन्न संघों को ट्रांसफोबिया और होमोफोबिया के खिलाफ एक मसौदा कार्य योजना भेजी है. वे लंबे समय से इस तरह की योजना की मांग कर रहे थे.\n\nस्टीरियोटाइप्स से कैसे जीतते हैं, यह फातिमा से सीख सकते हैं To view this video please enable JavaScript, and consider upgrading to a web browser that supports HTML5 video\n\nएलएसवीडी के पेंटिसानो ने कहा कि इस मामले में अब तक संतोषजनक कार्य नहीं हुए हैं. जर्मनी अन्य देशों से पिछड़ रहा है. उदाहरण के लिए, रक्तदान करने वाले ट्रांसजेंडर लोगों या समलैंगिक पुरुषों के लिए खुद से निर्णय लेने का कानून. जर्मनी में अभी भी सभी ट्रांसजेंडर या समलैंगिक पुरुष खुद से रक्तदान करने का फैसला नहीं ले सकते. इसके लिए, कुछ नियम और शर्तें लागू हैं. जबकि, माल्टा या अर्जेंटीना जैसे अन्य देशों ने इस तरह के मुद्दों पर अधिक प्रगति की है.\n\n2021 में जर्मनी के 16 राज्यों के गृह मंत्रियों की बैठक में होमोफोबिक और ट्रांसफोबिक हिंसा से निपटने के लिए एक कार्य समूह गठित करने का फैसला लिया गया. हालांकि, इस बैठक के एक साल बाद तक इस दिशा में कोई काम नहीं हुआ.\n\nपेंटिसानो ने कहा, \"इस साल सितंबर महीने में इसकी पहली बैठक हो रही है. इसका मतलब यह है कि पूरे एक साल तक नेता सोते रहे. जर्मनी हमेशा यह दिखाता है कि वह विविधता को पसंद करने वाला देश है, लेकिन मेरे हिसाब से जर्मनी को विविधता से समस्या है. और हमें इस मुद्दे पर बात करनी होगी.”\n\nइस वजह से यह सवाल आज भी पेंटिसानो को परेशान करता है कि क्या कुछ हमलों को रोका जा सकता था, जैसे कि माल्टे सी की मौत.",
    "सूरत : गुजराती दंपति के समर्थन में पेशकश, जर्मनी से 18 महीने की बच्ची को उसके परिवार से मिलाने का आवेदन": "जैन समुदाय की एक 18 महीने की बच्ची \"अरिहा\" को जर्मन सरकार ने 10 महीने के लिए उसके परिवार से अलग कर दिया है और उसे जर्मनी में पालक देखभाल केन्द्र में रखा जा रहा है। इस जैन समाज की बेटी को भारत वापस लाने या उसके माता-पिता को उसकी कस्टडी वापस करने की मांग के साथ सूरत जिला कलेक्टर को एक अभ्यावेदन दिया गया था। सूरत शहर के पूर्व डिप्टी मेयर और जैन श्वेतांबर मूर्ती पुजक युवा महासंघ के राष्ट्रीय उपाध्यक्ष नीरव शाह ने कलेक्टर को आवेदन पत्र भेजा है।\n\n\n\n\n\n\n\nजैन समाज की बेटी \"अरिहा\" को जर्मनी से भारत वापस लाने का प्रयास\n\n\n\n\n\nअरिहा के परिवार को न्याय दिलाने के लिए पूरे भारत के विभिन्न सामाजिक संगठन और जर्मनी, दुबई, लंदन आदि के प्रमुख लोग शामिल हुए हैं। फिर जैन श्वे मू। पी.ओ. युवक महासंघ, सूरत द्वारा सूरत शहर के कलेक्टर को बेटी को वापस लाने या बेटी को उसके माता-पिता से मिलाने के लिए एक याचिका दायर की गई थी।\n\n\n\n\n\nप्रधानमंत्री नरेंद्र मोदी को संबोधित एक आवेदन\n\n\n\n\n\nकलेक्टर को दिए गए आवेदनपत्र में कहा गया है कि जर्मनी में रहने वाले हमारे गुजराती जैन दंपति जिनकी 18 महीने की बच्ची अरिहा को उनके परिवार से पिछले 10 महीनों से जर्मन सरकार ने अलग कर दिया है और उन्हें जर्मनी में पालक केन्द्र में देखभाल में रखा गया है। जहां उनका भविष्य अंधकारमय होने की काफी संभावना है। जर्मन सरकार ने उसकी दादी द्वारा लड़की की तथाकथित आकस्मिक चोट का एक बड़ा स्वरूप दिया है और उसके परिवार के खिलाफ बहुत गंभीर और बहुत संवेदनशील आरोप लगाकर दुनिया के पूरे जैन संघों को झकझोर दिया है। ताकि लड़की का जल्द से जल्द जर्मन सरकार से मध्यस्थी कराकर परिवार के साथ मिलन कराया जाए।\n\n\n\n\n\nदंपति के खिलाफ केस बंद होने के बावजूद बच्ची को परिवार के हवाले नहीं किया गया है\n\n\n\n\n\nगुजराती दंपति को अपना केस लड़ने में कई गंभीर गलतफहमियों के कारण काफी अपमान का सामना करना पड़ा। अंत में सच्चाई की जीत हुई और जर्मन सरकार को आखिरकार मार्च 2022 में इस जोड़े पर आपराधिक मामलों को बंद करना पड़ा, जिसमें कोई सबूत नहीं मिला और सभी चिकित्सा परीक्षण नकारात्मक आए। लेकिन फिर भी जर्मन सरकार ने माता-पिता के खिलाफ दीवानी मामला जारी रखा है। जिसमें साल बीत जाएंगे। यद्यपि माता-पिता के बीच एक बहुत ही सुंदर सामंजस्य है और वे बच्ची को पालने में सक्षम हैं, जर्मन सरकार इन माता-पिता के खिलाफ मामला जारी रखे हुए है और उन पर विभिन्न प्रकार के मानसिक मूल्यांकन परीक्षण कर रही है। इसलिए मांग की जा रही है कि इस मामले का फैसला जल्द से जल्द लाया जाए।",
    "पंजाब और केंद्र के बीच फिर टकराव, भगवंत मान के मंत्री को नहीं मिली जर्मनी दौरे की इजाजत": "पंजाब में केंद्र और राज्य के बीच तकरार बढ़ती जा रही है. भगवंत मान के जर्मनी दौरे के विवाद के बाद अब विदेश मंत्रालय ने पंजाब के केबिनेट मंत्री अमन अरोड़ा के जर्मनी दौरे को भी अनुमति नहीं दी है. जर्मनी जाने वाले लोगों की लिस्ट से पंजाब का नाम निकाल दिया गया है. इस पर मंत्री अमन अरोड़ा का कहना है कि वो पंजाब में पर्यावरण को बचाने के लिए यूरोप के कई देशों में जा रहे थे. लेकिन केंद्र सरकार को पंजाब से दुश्मनी हो रही है और पंजाब का विकास उनको चुभ रहा है. यही वजह है कि उनको विदेश मंत्रालय ने जर्मनी जाने से रोका है.\n\nविपक्षी नेताओं के प्रस्तावित सरकारी विदेशी दौरों को खारिज करने के केंद्र सरकार के फैसलों के विवाद के बाद विदेश मंत्रालय के साथ एक और विवाद जुड़ गया है. अब पंजाब के कैबिनेट मंत्री अमन अरोड़ा को अपने एक सरकारी कार्यक्रम में जर्मनी समेत यूरोप के देशों में जाने की अनुमति नहीं दी गई. विदेश मंत्रालय ने लिस्ट से उनका हटा दिया है. जबकि केंद्र सरकार के फाइनांस और इकोनॉमिक डिपार्टमेंट के पत्र में जर्मन जाने के लिए मंत्री अमन अरोड़ा का नाम पैनल के 12वे नंबर पर डाला गया था.\n\nअमन अरोड़ा ने केंद्र पर साधा निशाना\n\nपंजाब के नवीन और नवीकरणीय ऊर्जा स्रोत मंत्री अमन अरोड़ा ने ग्रीन हाईड्रोजन को लेकर जर्मनी, बेल्जियम और नीदरलैंड दौरे के लिए मंजूरी नहीं दिए जाने को लेकर केंद्र सरकार पर निशाना साधा है. अमन अरोड़ा ने विदेश दौरे के लिए पॉलिटिकल क्लीयरेंस नहीं देने के लिए बीजेपी के नेतृत्व वाली केंद्र सरकार पर निशाना साधा है.\n\nउन्होंने सवालिया लहजे में कहा कि बीजेपी, आम आदमी पार्टी से राजनीतिक तौर पर इतना असुरक्षित क्यों महसूस कर रही है जो उसे विदेश दौरे के लिए मंजूरी देने से इनकार करने जैसी चाल का सहारा लेना पड़ रहा है. अमन अरोड़ा ने अरविंद केजरीवाल को सिंगापुर दौरे की मंजूरी नहीं दिए जाने का भी जिक्र किया. उन्होंने कहा कि आम आदमी पार्टी देश के राजनीतिक नक्शे से बीजेपी का सफाया करने के लिए पूरी तरह से तैयार है.\n\nपंजाब सरकार के मंत्री ने अटल बिहारी वाजपेयी को विपक्षी दल का नेता होने के बावजूद संयुक्त राष्ट्र जाने वाले प्रतिनिधिमंडल का नेतृत्व सौंपे जाने की भी याद बीजेपी को दिलाई. गौरतलब है कि केंद्रीय नवीन और नवीकरणीय ऊर्जा मंत्रालय ने इस दौरे के लिए अमन अरोड़ा के नेतृत्व में 13 सदस्यीय प्रतिनिधिमंडल को इजाजत दे दी थी. विदेश मंत्रालय ने इस दौरे के कार्यक्रम को अनुमति नहीं दी.\n\nजानकारी के मुताबिक मिनिस्ट्री ऑफ एक्सटर्नल अफेयर के पत्र में यहां से अमन अरोड़ा को पॉलिटिकल क्लियरेंस मिली थी. उस लिस्ट में सिर्फ 12 लोगों के नामों को ही क्लियरेंस मिली थी. मंत्री अमन अरोड़ा का आरोप है कि अब उनका नाम लिस्ट से गायब कर दिया गया है. जिससे उनकी विदेश जाने की प्लानिंग धरी रह गई है. अमन अरोड़ा को जर्मनी और नीदरलैंड में रिन्यूएबल एनर्जी के कार्यक्रम में शामिल होने के लिए जाना था.",
    "दुनियाभर से 50 लोगों का चयन: जर्मनी की विश्व स्तरीय वैज्ञानिकों की कॉन्फ्रेंस में अपना रिसर्च पेपर पढ़ेगा बरनाला का निखिल": "Hindi News\n\nLocal\n\nPunjab\n\nBarnala\n\nNikhil Of Barnala Will Read His Research Paper In Germany's Conference Of World class Scientists\n\nदुनियाभर से 50 लोगों का चयन: जर्मनी की विश्व स्तरीय वैज्ञानिकों की कॉन्फ्रेंस में अपना रिसर्च पेपर पढ़ेगा बरनाला का निखिल\n\nबरनाला एक दिन पहले\n\n\n\nकॉपी लिंक\n\nबच्चों को ट्यूशन पढ़ाकर पढ़ाई का खर्चा चला रहा निखिल\n\nजर्मनी के शहर जूलीच में अक्टूबर के शुरू में होने वाली 7 दिवसीय विश्व स्तरीय वैज्ञानिकों की कॉन्फ्रेंस में बरनाला का निखिल अपना रिसर्च पेपर पढ़ेगा। इस रिसर्च कॉन्फ्रेंस के लिए दुनिया भर के 50 वैज्ञानिकों स्कॉलरों और पीएचडी कर रहे लोगों को न्यौता मिला है। इनमें से सिर्फ 2 भारतीय हैं। एक भारतीय उड़ीसा में प्रोफेसर है। वहीं दूसरा बरनाला का हाल ही में ग्रेजुएशन की पढ़ाई करने वाला निखिल कुमार (21) है। एसडी कॉलेज से हाल ही में बीएससी पूरी कर चुके निखिल कुमार ने बताया कि वह किराए के मकान में रहते हैं।\n\nपरिवार में निखिल के माता-पिता अौर एक बहन है। पिता कृष्ण कुमार ने बताया कि वह एक प्लंबर है लेकिन घर में बीमारी के चलते वह न तो ठीक ढंग से काम कर सकते हैं बचपन से ही निखिल को पढ़ाई से बेहद लगाव है। वह अपनी पढ़ाई, अपने लैपटॉप खरीदने और अन्य जरूरी सामान खरीदने का पूरा खर्चा ट्यूशन पढ़ाकर ही चलाता है।\n\nनिखिल ने बताया कि उसने एक महीना पहले ग्रेजुएशन की पढ़ाई पूरी की है। जब वह बीएससी फाइनल साल में था तो इसी साल जनवरी में उसे जूलीच सिटी के इंस्टीट्यूट फॉर एडवांस सिमुलेशन की तरफ से करवाई जाने वाली इस काॅन्फ्रेंस के बारे में पता चला। अप्रैल में उसने ऑनलाइन अप्लाई किया और अपना रिसर्च पेपर फर्स्ट प्रिंसिपल स्टडी स्ट्रक्चरल फेस ट्रांजिशन एंड मैग्नेटिक प्रॉपर्टीज ऑफ लेटा अंडर हाई प्रेशर उनको भेजा। इसके लिए उसका सिलेक्शन किया गया।\n\nइनविटेशन में लिखा कि 3 से 8 अक्टूबर तक के रहने और खाने-पीने की व्यवस्था उनकी तरफ से की जाएगी लेकिन टिकट का खर्चा उसे खुद करना होगा। इस पर करीब 70,000 रुपए खर्च होने थे। इस संबंध में उसने अपने कॉलेज प्रिंसिपल डॉ. रमा शर्मा से बात की जिन्होंने कॉलेज मैनेजमेंट से बात की।\n\nइस राशि में से 40,000 रुपए एसडी कॉलेज मैनेजमेंट की तरफ से और 30,000 पर उनके टीचर्स की तरफ से दिए गए। निखिल ने कहा कि आजकल युवाओं में विदेश जाने की होड़ लगी हुई है। हमें यहां रहकर ही इस तरह से अपने माइंड को काम पर लगाना चाहिए कि हम बाहर के देश की सरकारों और लोगों के खर्चे पर विदेश से आएं न कि अपने देश का धन विदेश में लेकर जाएं।",
    "जर्मनी के दौरे पर CM भगवंत मान, विदेशी कंपनियों को पंजाब में निवेश के लिए दिया न्योता": "पंजाब के मुख्यमंत्री भगवंत मान (Bhagwant Mann) जर्मनी के दौरे पर हैं. जर्मनी यात्रा के पहले दिन उन्होंने अलग-अलग नामी कंपनियों के साथ बातचीत की और उन्हें पंजाब में निवेश करने का न्योता दिया. सीईओ मेसे मुचे जीएमबीएच डॉ. रीनहार्ड फीफर ने मुख्यमंत्री को फूड इंडस्ट्री के लिए विश्व के प्रमुख व्यापारिक मेले ड्रिंकटैक 2022 में शामिल होने के लिए न्योता दिया था. समारोह में औद्योगिक नेताओं के साथ एक के बाद एक विचार-विमर्श के दौरान सीएम भगवंत मान ने विश्व के उद्योगपतियों को 23-24 फरवरी, 2023 को होने वाले प्रगतिशील पंजाब निवेशक सम्मेलन में शामिल होने के लिए न्योता दिया.\n\nसमारोह के दौरान भगवंत मान ने प्रमुख कंपनियों जैसे जैप्पलिन, बुएलर, प्रो माईनैट, डोनल्डसन, आईगस, सिप्रियानी हैरिसन वालवस, पैंटेयर और अन्य के साथ पंजाब में निवेश करने के लिए चर्चा की. उद्योगों जैसे कि तेल बीज प्रोसेसिंग मशीनरी, औद्योगिक एयर फिलट्रेशन प्रणालियों, शुद्धीकरण प्रौद्यौगिकी, पानी में रसायनों का माप, रसायनों के लिए टौसिंग उपकरण, बायोमास को ऊर्जा में बदलने, उद्योगों के पानी को साफ करने और अन्यों के लिए अलग- अलग प्रौद्यौगिकी समाधानों संबंधी विचार-विमर्श किया.\n\nपंजाब का माहौल औद्योगिक विकास के लिए अनुकूल\n\nबातचीत के दौरान मुख्यमंत्री ने कहा कि पंजाब का माहौल औद्योगिक क्षेत्र के लिए अनुकूल है. उन्होंने कंपनियों को राज्य में निवेश करने के लिए कहा. मुख्यमंत्री मान ने कहा कि पंजाब को लंबे समय से भारत के अन्न भंडार के तौर पर जाना जाता है और फूड प्रोसेसिंग सेक्टर ने राज्य की तरक्की में महत्वपूर्ण योगदान दिया है. उन्होने कहा कि राज्य सरकार वैश्विक उद्योगों को पंजाब में अपना कारोबार स्थापित करने के लिए पूरी तरह सहयोग देने के लिए तैयार है.\n\n\n\nपंजाब को कारोबार करने के लिए सबसे पसंदीदा स्थान बताते हुए मुख्यमंत्री ने कहा कि कंपनियों को राज्य में निवेश करने से बहुत फायदा होगा. उन्होंने कहा कि राज्य के सर्वांगीण विकास और खुशहाली इसके आपसी भाईचारे, शांति और सद्भावना के कारण है. भगवंत मान ने उद्योगपतियों से अपील की कि वह अपने कारोबार को फैलाने के लिए मानक बुनियादी ढांचे, बिजली, कुशल मानव संसाधनों और अन्य सुविधाओं से लैस बेहतर औद्योगिक माहौल का अधिक से अधिक लाभ लें.\n\nसिंगल विंडो सर्विस\n\nमुख्यमंत्री ने कहा कि राज्य सरकार की निवेश समर्थक नीतियां औद्योगिक शांति और अति-आधुनिक बुनियादी ढांचे से राज्य में औद्योगिक विकास के लिए अनुकूल माहौल प्रदान करती हैं. उन्होंने कहा कि पहले सिंगल विंडो सेवा केवल एक दिखावा था, जिसने न केवल संभावित निवेशकों को निराश किया, बल्कि राज्य के औद्योगिक विकास में भी रुकावट डालीं. सीएम भगवंत मान ने कहा कि उनकी सरकार ने यह मुमकिन बनाया है कि सिंगल विंडो प्रणाली राज्य में निवेश करने के इच्छुक उद्यमियों के लिए एक असली सुविधा के तौर पर काम करे.\n\nदेश का औद्योगिक केंद्र बनेगा पंजाब\n\n\n\nउद्योगपतियों को न्योता देते हुए मुख्यमंत्री ने कहा कि राज्य सरकार पंजाब में औद्योगिक विकास को बढ़ावा देने के लिए नए विचारों और खोज को अपनाने के लिए हमेशा तैयार है. उन्होंने कल्पना की कि इस दौरे से राज्य में औद्योगीकरण की प्रक्रिया को बढ़ावा मिलेगा. भगवंत मान ने कहा कि वह दिन दूर नहीं, जब पंजाब देश का औद्योगिक केंद्र बनकर उभरेगा. इस दौरान मुख्यमंत्री को सकारात्मक स्वीकृति देते हुए प्रमुख कंपनियों ने उनको राज्य में बड़े स्तर पर निवेश करने का भरोसा दिया.",
    "जर्मनी में बेरोजगारी भत्ता की व्यवस्था को बदलने का विरोध – DW – 15.09.2022": "जर्मन सरकार ने देश में बेरोजगारों को मिलने वाले लाभ को पूरी तरह से बदलने की कवायद शुरू कर दी है. करीब दो दशक पहले शुरू हुई इस व्यवस्था का सिर्फ नाम ही नहीं और भी बहुत कुछ बदलने जा रहा है.\n\n'हार्त्स फोर' नाम की यह व्यवस्था 18 साल पहले एसपीडी पार्टी के नेता और जर्मनी के चांसलर रहे गेरहार्ड श्रोएडर के शासनकाल में शुरू हुई थी. इसे आज भी श्रोएडर की विरासत के रूप में देखा जाता है. इसके तहत उन लोगों को सरकार से पैसे मिलते हैं जिनके पास नौकरी नहीं होती. हालांकि इस पैसे के साथ जो शर्तें जुड़ी हैं उन्हें लेकर इस योजना की काफी आलोचना भी होती रही है.\n\nनयी व्यवस्था को 'बुर्गरगेल्ड' नाम दिया गया है जिसका मतलब है नागरिकों का पैसा. अगर संसद से इसे मंजूरी मिल जाती है, जिसकी काफी संभावना है तो अगले साल से यह नयी व्यवस्था लागू हो जायेगी.\n\nयह भी पढ़ेंः जर्मनी को क्यों नहीं मिल रहे हैं काम के लिये लोग\n\nबेरोजगारी भत्ता\n\nजर्मनी में बेरोजगारों को मिलने वाली सुविधा दो श्रेणियों में बंटी हुई है. पहली श्रेणी में वो लोग आते हैं जो नौकरी ढूंढ रहे हैं. नौकरी करने वालों की नौकरी छूट जाने के बाद लोग इसके हकदार बनते हैं. आमतौर पर कर्मचारियों की तनख्वाह से एक हिस्सा काट कर इसके लिये जमा किया जाता है और उसी आधार पर कर्मचारी नौकरी छूटने पर इसका लाभ हासिल करते हैं. इसमें अधिकतम दो साल तक पैसा मिलता है जो नौकरी के दौरान हासिल होने वाले वेतन का करीब 60 फीसदी होता है. अगर दो साल के भीतर नौकरी ना मिले तो फिर दूसरी श्रेणी के तहत लाभ मिलता है जो वास्तव में बेरोजगारी भत्ता है.\n\nहार्त्स फोर का भी काफी विरोध होता रहा है तस्वीर: Waltraud Grubitzsch/ZB/picture alliance\n\nनयी व्यवस्था पूरी तरह से आर्थिक आधार पर बनायी गई है जिसका मतलब है कि बुनियादी स्तर पर मिलने वाली रकम में इजाफा होगा. अकेले रहने वालों को इसके तहत अब 502 यूरो प्रति माह मिलेंगे जो अब तक 449 यूरो मिलते थे. युवाओं के लिये यह रकम 420 यूरो प्रति माह होगी जो पहले 360 यूरो प्रतिमाह थी. 17 से 24 साल की उम्र के व्यक्ति को युवा माना जाता है. गर्भवती महिलाओं, बच्चों और परिवार वालों के लिए यह रकम अलग है और आमतौर पर उनकी ज्यादातर जरूरतों का ध्यान रखा जाता है. हालांकि फिर भी इस रकम पर गुजारा करना जर्मनी जैसे देश में बहुत आसान नहीं होती.\n\nयह भी पढ़ेंः कमाई हर घंटे के 5600 रुपये काम कुछ भी नहीं\n\nप्रतिबंधों का प्रावधान\n\nनयी व्यवस्था में जॉब सेंटर से सुझायी गई नौकरी नहीं स्वीकार करने पर प्रतिबंध लगाने का प्रस्ताव है. हालांकि सरकार का कहना है कि नौकरी ढूंढने के लिये जॉब सेंटर में दबाव कम होगा क्योंकि अगर आप उनकी सुझायी नौकरियों को स्वीकार नहीं करते तो आप पर प्रतिबंध तुरंत नहीं लगेगा. उदाहरण के लिये अगर कोई बेरोजगार आदमी जॉब सेंटर से सुझायी गई नौकरी लेने से इनकार कर दे तो पहले छह महीने तक उस पर इसका कोई प्रतिकूल प्रभाव नहीं होगा.\n\nआमतौर पर लोग जिस रोजगार में होते हैं वही करते रहना चाहते हैं लेकिन जॉब सेंटर अकसर उन्हें उन नौकरियों का विकल्प सुझाता है जिनकी देश और अर्थवयवस्था को जरूरत होती है. ऐसे में लोग उन नौकरियों को स्वीकार नहीं करते. मसलन कोई इंजीनियर का काम करता हो और अगर नौकरी छूटने के बाद उसे क्लर्क, सेल्समैन या मजदूर की नौकरी दी जाये तो जाहिर है कि इसमें उसकी दिलचस्पी नहीं होगी.\n\nजर्मन श्रम मंत्री हुबर्टस हाइल तस्वीर: Annette Riedl/dpa/picture alliance\n\nयही वजह है कि बहुत सारे लोग नौकरी नहीं लेते और भत्ता उठाते रहते हैं जिसके कारण व्यवस्था पर बोझ बढ़ता है.\n\nट्रेनिंग और आगे की पढ़ाई\n\nसरकार का कहना है कि प्रतिबंधों के इस्तेमाल के लिये नया रुख अपनाया जायेगा जिसमें ज्यादा जोर आगे की पढ़ाई और ट्रेनिंग पर हो. हालांकि सोशल डेमोक्रैटिक पार्टी के नेता और श्रम मंत्री हुबर्टस हाइल का कहना है, \"जॉब सेंटर के साथ सहयोग दिखाने की प्रतिबद्धता जारी रहेगी. जो लोग लंबे समय तक लगातार अपॉइंटमेंट पर नहीं पहुंचेंगे उन्हें नये सिस्टम में कानूनी नतीजा झेलना पड़ेगा. हालांकि नये तंत्र की भावनाएं अविश्वास पर नहीं बल्कि बढ़ावे और सशक्तिकरण पर टिकी होगीं.\"\n\nनयी व्यवस्था में बेरोजगारों के लिये आवास का खर्च पहले दो साल के लिये पूरी तरह सरकार उठायेगी. इसके अलावा बेरोजगारी भत्ते का लाभ लेने वाले लोग 60 हजार यूरो तक की बचत अपने पास रख सकेंगे. जर्मन सरकार की कैबिनेट ने इन प्रस्तावों को संसद में चर्चा के लिये मंजूरी दे दी है. रुढ़िवादी विपक्षी दल कैबिनेट के प्रस्तावों का विरोध कर रहे हैं. एक वरिष्ठ अधिकारी ने इसकी आलोचना में कहा कि यह, \"लाभ हासिल करने की प्रवृत्ति बनायेंगे और नये रोजगार की बजाय निराशा की ओर ले जायेंगे\"\n\nसोशल डेमोक्रैटिक पार्टी की इन सुधारों के लिये कई तरफ से आलोचना हो रही है. इसके खिलाफ लोगों ने सड़कों पर उतर कर भी प्रदर्शन किया है. विरोध करने वालों की दलील है कि यह बेरोजगार लोगों पर जॉब सेंटर से सुझायी गई नौकरी पाने के लिये ज्यादा दबाव बनायेगी क्योंकि प्रतिबंधों का प्रावधान लागू किया जा रहा है.\n\nएनआर/आरपी (डीपीए)",
    "चीन के साथ कारोबार में अब सख्त होगा जर्मनी – DW – 14.09.2022": "जर्मनी चीन के साथ अपने कारोबारी रिश्तों की समीक्षा कर रहा है और उस पर अपनी निर्भरता घटाना चाहता है. यह काम तो पहले ही शुरू हो गया था लेकिन जर्मनी की नई सरकार का रुख इस मामले में ज्यादा कठोर है.\n\nजर्मनी के आर्थिक मामलों के मंत्री का तो यहां तक कहना है कि चीन के साथ कारोबारी रिश्तों में \"अब सरलता\" नहीं होगी. जर्मनी उद्योगों के लिये कच्चा माल, बैट्री और सेमीकंडक्टरों के लिये चीन पर बहुत ज्यादा निर्भर है. इसी निर्भरता को घटाने की तैयारी चल रही है. आर्थिक मामलों के मंत्रालय का कहना है कि कई नये कदमों पर विचार किया जा रहा है जिनका मकसद चीन के साथ कारोबार को कम आकर्षक बनाना है. बीते सालों में यह पहली बार है जब आर्थिक मंत्री ने साफ शब्दों में कहा है कि चीन के साथ कारोबारी नीतियों में सख्त रुख अपनाया जायेगा.\n\nयह भी पढ़ेंः अच्छी नहीं है चीन की आर्थिक हालत\n\nब्लैकमेल नहीं होगा जर्मनी\n\nआर्थिक मामलों के मंत्री रॉबर्ट हाबेक ने समाचार एजेंसी रॉयटर्स से कहा कि चीन का कारोबारी सहयोगी के रूप में स्वागत है लेकिन अब जर्मनी चीन के संरक्षणवाद और प्रतियोगिता को ध्वस्त करने के तरीकों को मंजूरी नहीं देगा. इसके साथ ही कारोबार छिन जाने के डर से मानवाधिकारों के उल्लंघन की आलोचना भी नहीं छोड़ी जायेगी. एक इंटरव्यू में हाबेक ने कहा, \"हम खुद को ब्लैकमेल करने की मंजूरी नहीं देंगे.\"\n\nजर्मनी के आर्थिक मामलों के मंत्री रॉबर्ट हाबेक तस्वीर: Jens Krick/Flashpic/picture alliance\n\nहाबेक ने इसका ब्यौरा नहीं दिया कि ये उपाय क्या होंगे लेकिन कहा कि यूरोप के बुनियादी ढांचे जैसे क्षेत्रों में चीन के निवेश की बारीकी से पड़ताल भी इसमें शामिल होगी.\n\nचीन, जर्मनी का पिछले 6 साल से सबसे बड़ा कारोबारी सहयोगी है. 2021 में यह कारोबार 246 अरब डॉलर तक पहुंच गया. हालांकि जर्मनी की मध्य वामपंथी सरकार चीन के प्रति अपनी पूर्ववर्ती मध्य दक्षिणपंथी सरकार की तुलना में कठोर रुख अपना रही है. मौजूदा सरकार एशिया के आर्थिक सुपरपावर पर जर्मनी की निर्भरता को लेकर चिंतित है.\n\nयह भी पढ़ेंः चीन की अर्थव्यवस्था बदहाल हुई तो दुनिया पर क्या असर होगा\n\nनिवेश और निर्यात गारंटी\n\nसमाचार एजेंसी रॉयटर्स ने खबर दी है कि आर्थिक मंत्रालय निवेश और चीन के लिये निर्यात गारंटी को घटाने और खत्म करने जैसे उपायों पर भी विचार कर रहा है. इसके साथ ही ट्रेड फेयर को भी बढ़ावा नहीं दिया जायेगा.\n\nहाबेक का कहना है कि जर्मनी को निश्चित रूप से नये कारोबारी सहयोगियों और इलाकों के साथ संबंध जोड़ने चाहिये क्योंकि कई क्षेत्र चीन को बेचने पर बहुत ज्यादा निर्भर हैं. हाबेक ने कहा, \"अगर उसे (चीनी बाजार) को बंद करना हो, जो फिलहाल नहीं होने जा रहा है... तो हमारे सामने बिक्री की भारी समस्या होगी.\" इसके साथ ही हाबेक ने यह भी कहा कि आर्थिक मंत्रालय नई जर्मनी-चीन नीति में बड़ी भूमिका निभा रहा है जिसका ज्यादातर हिस्सा पहले ही लागू हो चुका है. हाबेक का कहना है, \"यहां से अब आपको सरलता नहीं दिखाई देगी.\"\n\nहाबेक के ये बयान दुनिया के अमीर देशों जी7 के कारोबार मंत्रियों की इस हफ्ते ब्रांडेनबुर्ग में होने वाली बैठक से ठीक पहले आये हैं.\n\nहाबेक का कहना है कि साझा व्यापार के साथ एक संयुक्त दुनिया की \"कल्पना\" खत्म हो चुकी है लेकिन अमेरिका और चीन को जरूरत से ज्यादा संरक्षणवादी नहीं होना चाहिये. हाबेक ने कहा, \"हमें यह भी समझना होगा कि कारोबार नीति ताकत का एक नया हथियार है, साथ ही भाइचारे का औजार भी.\"\n\nचीन यूरोप के बुनियादी ढांचे में भी निवेश करने की कोशिश कर रहा है तस्वीर: Darko Vojinovic/AP/picture alliance\n\nसिल्क रूट का समर्थन नहीं\n\nजर्मनी यूरोप में चीन के निवेश को भी ज्यादा बारीकी से परखना चाहता है. हाबेक ने यह भी कहा कि यूरोप को चीन के सिल्क रोड अभियान का समर्थन नहीं करना चाहिये, जिसका मकसद यूरोप में रणनीतिक बुनियादी ढांचे को खरीदना और कारोबार की नीतियों पर असर डालना है.\n\nहाबेक ने उदाहरण दे कर बताया कि चीन की कॉस्को कंपनी जर्मनी के हाफेन हैम्बर्ग पोर्ट के कंटेनर ऑपरेटर में हिस्सेदारी खरीदना चाहती है जिसका उन्होंने विरोध किया है. चीन तकनीक से लेकर लॉजिस्टिक जैसे औद्योगिक क्षेत्रों में अधिग्रहण के लिये सौदे कर रहा है जिसे लेकर जर्मनी में चिंता है. हाबेक ने कहा, \"मैं इस सच्चाई की तरफ झुक रहा हूं कि हम इसकी मंजूरी नहीं देंगे.\"\n\nचीन ने यूक्रेन पर हमले के बाद पश्चिमी देशों के प्रतिबंधों में शामिल नहीं हुआ हालांकि उसने रूसी कदमों का समर्थन भी नहीं किया है क्योंकि वह यूरोप के साथ कारोबारी रिश्ते बनाये रखना चाहता है.\n\nएनआर/ओएसजे (रॉयटर्स)",
    "UNGA : यूएनजीए में भारत की आर्थिक और विदेश नीति की हो रही तारीफ, बड़े देशों ने पीएम मोदी के नेतृत्व को सराहा": "{\"_id\":\"6331fe4ca1b4a5162c1c81e3\",\"slug\":\"india-economic-and-foreign-policy-is-being-praised-in-unga\",\"type\":\"story\",\"status\":\"publish\",\"title_hn\":\"UNGA : यूएनजीए में भारत की आर्थिक और विदेश नीति की हो रही तारीफ, बड़े देशों ने पीएम मोदी के नेतृत्व को सराहा\",\"category\":{\"title\":\"World\",\"title_hn\":\"दुनिया\",\"slug\":\"world\"}}\n\nUNGA : यूएनजीए में भारत की आर्थिक और विदेश नीति की हो रही तारीफ, बड़े देशों ने पीएम मोदी के नेतृत्व को सराहा\n\nएजेंसी, न्यूयॉर्क। Published by: Published by: Jeet Kumar Updated Tue, 27 Sep 2022 01:02 AM IST\n\nसार जर्मनी ने सोमवार को यूक्रेन संकट पर प्रधानमंत्री नरेंद्र मोदी की रूस के राष्ट्रपति ब्लादिमीर पुतिन को दी गई सलाह का समर्थन किया। भारत में जर्मनी के राजदूत फिलिप एकरमैन ने कहा, पुतिन को प्रधानमंत्री नरेंद्र मोदी का यह कहना कि यह युग युद्ध का नहीं है, बिलकुल सटीक है।\n\nविज्ञापन\n\nख़बर सुनें\n\nख़बर सुनें\n\nसंयुक्त राष्ट्र महासभा (यूएनजीए) के सत्र में भारत अपनी आर्थिक और विदेश नीति दोनों के लिए कई विकसित-विकासशील देशों की प्रशंसा जीत रहा है। यूक्रेन के राष्ट्रपति वोलोदिमीर जेलेंस्की, रूसी विदेश मंत्री, सर्गेई लावरोव और फ्रांसीसी राष्ट्रपति इमैनुएल मैक्रों समेत अधिकाश देशों के प्रमुखों ने प्रधानमंत्री नरेंद्र मोदी के भारत को सकारात्मक संदर्भ में लिया। यूएन प्रमुख एंतोनियो गुटेरस ने भी भारत की अहम भूमिका को स्वीकार किया।\n\n\n\nगुटेरस ने कहा, सतत विकास लक्ष्यों (एसडीजी) की सफलता में भारत की भूमिका बेहद महत्वपूर्ण है। फ्रांस, जमैका और पुर्तगाल जैसे देशों ने भी भारत की जमकर तारीफ की। रूस राष्ट्रपति व्लादिमीर पुतिन से बातचीत में पीएम मोदी की युद्ध का समय न होने संबंधी टिप्पणी पर सभी देशों की प्रशंसा मिली।\n\n\n\nमैक्रों ने कहा, यह वक्त पश्चिम से बदला लेने या पूर्व के खिलाफ पश्चिम का विरोध करने का नहीं है। यह संप्रभु देशों के लिए सामूहिक एकजुटता का समय है। रूसी विदेश मंत्री सर्गेई लावरोव ने भी भारत के विदेश मंत्री जयशंकर से मुलाकात के एक घंटे बाद भारत को स्थायी सीट के लिए स्पष्ट समर्थन दिया।\n\n\n\nजमैका, गुयाना, पुर्तगाल ने भी की तारीफ\n\nजमैका से आए एक उच्चस्तरीय प्रतिनिधिमंडल की अगुआई कर रही देश की विदेश मंत्री कामिना जे. स्मिथ ने कोविड-19 महामारी के दौरान मदद के लिए भारत का आभार जताया। स्मिथ ने कहा, महामारी के दौरान मोदी के नेतृत्व वाली सरकार और उसके अफसरों ने टीका मुहैया कराने में काफी मदद की। गुयाना के विदेश मंत्री ह्यूग हिल्टन टॉड और पुर्तगाली पीएम एंटोनियो कोस्टा ने भी यूएनजीए में भारत की सराहना की।\n\n\n\nरूस-यूक्रेन संघर्ष पर जर्मनी ने किया भारत का समर्थन, बोला- पीएम मोदी की टिप्पणी सटीक\n\nजर्मनी ने सोमवार को यूक्रेन संकट पर प्रधानमंत्री नरेंद्र मोदी की रूस के राष्ट्रपति ब्लादिमीर पुतिन को दी गई सलाह का समर्थन किया। भारत में जर्मनी के राजदूत फिलिप एकरमैन ने कहा, पुतिन को प्रधानमंत्री नरेंद्र मोदी का यह कहना कि यह युग युद्ध का नहीं है, बिलकुल सटीक है।\n\n\n\nएकरमैन ने रूस की आलोचना करते हुए ट्वीट किया, परमाणु हथियारों की लामबंदी और खतरे से स्थिति बदल गई है। हम जमीन पर कब्जा करने की क्रूरतम प्रवृत्ति और अब दिखावटी जनमत संग्रह देख रहे हैं। रूस वह हासिल नहीं कर सका, जो वह चाहता था।\n\n\n\nराजदूत एकरमैन ने कहा, रूस यूक्रेन में अंतरराष्ट्रीय कानून का उल्लंघन कर रहा है। उन्होंने कहा, यदि आपकी सीमाएं सुरक्षित नहीं हो सकती तो आपको चिंतित होना चाहिए। यूक्रेन में रूस जो कर रहा है, वह अंतरराष्ट्रीय कानून का घोर उल्लंघन है। जर्मनी हिंद-प्रशांत क्षेत्र में बहुत सक्रिय है। हम भारत के साथ अंतरराष्ट्रीय कानून के प्रति समान दृष्टिकोण साझा करते हैं।\n\n\n\nऐतिहासिक रही मोदी की इस्राइल यात्रा\n\nवर्ष 2017 में पीएम नरेंद्र मोदी की इस्राइल यात्रा ने दोनों देशों के बीच जमी बर्फ तोड़ दी। इस दौरान पूर्व इस्राइली पीएम बेंजामिन नेतन्याहू के साथ उनकी प्रसिद्ध तस्वीर इस बात का प्रतीक बन गई है कि चीजें कैसे की जाती हैं। भारत में इस्राइल के राजदूत नाओर गिलोन ने कहा कि ओल्गा समुद्र तट पर यह तस्वीर ऐतिहासिक प्रतीक बन गई है। गिलोन ने कहा, हमारे रिश्तों में बड़ा बदलाव पीएम मोदी व नेतन्याहू की एक-दूसरे देशों में हुई यात्रा से आया।",
    "यूरोप में रूस की गैस सप्‍लाई हुई बंद तो जर्मनी को अपने न्‍यूक्लियर प्‍लांट्स के लिए मजबूरन उठाना पड़ा ये कदम": "रूस द्वारा गैस की सप्‍लाई बंद किए जाने से जर्मनी के सामने संकट खड़ा हो गया है। उसकी सबसे बड़ी समस्‍या है कि उसके पास इतने सोर्स भी नहीं है कि वो अपनी ऊर्जा की जरूरत को पूरा कर सके।\n\nमास्‍को/बर्लिन (एजेंसी)। रूस ने एक बार फिर से यूरोप की गैस सप्‍लाई पूरी तरह से बंद कर दी है। इसकी वजह रूस ने तकनीकी दिक्‍कत बताई है। रूस ने ये भी कहा है कि परेशानी को दूर करने वाले उसको नहीं मिल रहे हैं इसलिए उसको मजबूरन ये कदम उठाना पड़ा है। इस वजह से यूरोप की सबसे बड़ी अर्थव्‍यवस्‍था जर्मनी को अपने दो न्‍यूक्लियर प्‍लांट्स को स्‍टैंडबाय पर रखना पड़ा है। लेकिन क्‍या न्‍यूक्लियर प्‍लांट जर्मनी की ऊर्जा की जरूरत को पूरा करने में कामयाब हैं।\n\nइसके अलावा रूस की गैस के अभाव में यूरोप आने वाली सर्दियां कैसे काटेगा ये दूसरा सवाल भी जर्मनी के काफी बड़ा है। ऐसा इसलिए क्‍योंकि समूचा यूरोप सर्दियों में अपने घरों, आफिसों, शापिंग माल्‍स, दुकानों आदि को गर्म रखने के लिए रूस की गैस का ही इस्‍तेमाल करता है। ये गैस की सप्‍लाई नार्ड स्‍ट्रीम 1 पाइपलाइन के जरिए की जाती है।\n\nजब से रूस से यूक्रेन पर युद्ध थोपा है और पश्चिमी देशों ने उसके ऊपर प्रतिबंध लगाए हैं तभी से रूस इस गैस को एक हथियार के तौर पर इस्‍तेमाल कर रहा है। रूस चाहता है कि पश्चिमी देश मास्‍को पर लगाए प्रतिबंधों को बिना शर्त हटाएं, जबकि यूरोप और अमेरिका समेत कुछ अन्‍य देश ऐसा करने से इनकार कर रहे हैं। रूस की यूरोप को गैस की सप्‍लाई ठप होने से यूरोप में एनर्जी क्राइसेस काफी जोरों पर हैं। जर्मनी क्‍योंकि यूरोप का सबसे बड़ा देश है इसलिए इसका अधिक भी यहां पर देखने को मिलता है। गैस के अभाव में जर्मनी के सामने सबसे बड़ा सवाल यही है कि अब वो क्‍या करे।\n\nजर्मनी के आर्थिक मंत्री राबर्ट हैबेक का कहना है कि उनके दो नए प्‍लांट अब तक चालू नहीं हुए हैं। ये अगले वर्ष अप्रैल के मध्‍य में ही चालू हो सकेंगे। उनका ये भी कहना है कि एनर्जी क्राइसेस काफी बड़ा है। न्‍यूक्लियर प्‍लांट को लेकर डिले के पीछे उन्‍होंने पूर्व चांसलर एंजेला मर्केल को बताया है। जर्मनी के एक अन्‍य मंत्री का कहना है कि देश न्‍यूक्लियर एनर्जी से किसी दूसरी तरफ शिफ्ट होने की बात नहीं कर रहा है, लेकिन न्‍यूक्लियर प्‍लांट में नई फ्यूल रॉड्स को अगले वर्ष अप्रैल से पहले नहीं डाला जा सकता है। फिलहाल देश के पास में इतने एनर्जी सोर्स नहीं है कि वो अपनी जरूरत को पूरा कर सकें। इतना ही नहीं अभी तक न्‍यूक्लियर प्‍लांट को पावर ग्रिड से भी नहीं जोड़ा जा सका है। जर्मनी यदि कोयले से एनर्जी की कुछ जरूरत को पूरा करने पर जाता है तो वहां पर क्‍लाइमेट क्राइ‍सेस आड़े आता है।\n\nयुद्ध की शुरुआत से ही रूस ने यूरोप को होने वाली गैस सप्‍लाई में जबरदस्‍त कटौती की है। हैबेक ने प्रेस कांफ्रेंस में यहां तक कहा कि क्‍लाइमेट क्राइसेस भी उनके लिए एक बड़ी चुनौती बना हुआ हे। इसका असर भी अब दिखाई देने लगा है। गर्मियों में पड़ी भीषण गर्मी और पानी की कमी इसका जीता जागता उदाहरण हैं। नदियों में पानी की कमी का असर फ्यूल ट्रांसपोर्ट पर भी पड़ा है।\n\nगौरतलब है कि वर्ष 2011 में जापान के फुकुशिमा न्‍यूक्लियर पावर प्‍लांट में हुए धमाके के बाद जर्मनी की चांसलर एंजेला मर्केल ने न्‍यूक्लियर पावर प्‍लांट के काम को लगभग रोक दिया था। इनसे केवल 6 फीसद ही उत्‍पादन किया जा रहा था। इस मुद्दे पर जर्मनी में बहस भी छिड़ गई थी। जर्मनी ने कहा है कि रूस नार्ड गैस पाइपलाइन 1 को लेकर झूठ बोल रहा है। लेकिन जर्मनी इसको लेकर रूस से कोई बात नहीं करेगा। देखते हैं कि क्‍या किया जा सकता है।",
    "जर्मनी और ब्रिटेन के लिए डिजिटल पेमेंट और स्कूलों में बच्चों के पोषण के क्षेत्र में भारत कैसे बन गया उदाहरण": "लगातार दो दिनों से जर्मनी और अब ब्रिटेन से डिजिटल पेमेंट और स्कूलों में बच्चों के पोषण को लेकर बहस चली और लोगों ने चिंता जताई। जबकि इन दोनों मुद्दों पर भारत उनके लिए उदाहरण बन सकता है।\n\nजागरण ब्यूरो, नई दिल्ली। यूं तो भारत ने 2047 तक पूर्णत: विकसित देश की सूची में शामिल होने का लक्ष्य तय किया है लेकिन एक सच्चाई यह भी है कि कई विकसित देशों को भी कुछ मानकों पर भारत से सीखना होगा। लगातार दो दिनों से जर्मनी और अब ब्रिटेन से डिजिटल पेमेंट और स्कूलों में बच्चों के पोषण को लेकर बहस चली और लोगों ने चिंता जताई। जबकि इन दोनों मुद्दों पर भारत उनके लिए उदाहरण बन सकता है।\n\nदोनों देश के अंदर से उठ रही है आवाज\n\nएक दिन पहले ही जर्मनी के एक पत्रकार ने देश में डिजिटल ट्रांसफर की गति को लेकर सवाल खड़ा किया था। उन्होंने कहा था कि जर्मनी प्रतिदिन एक लाख से ज्यादा डीबीटी नहीं कर सकता है। जबकि भारत डिजिटल क्रांति के शीर्ष पर है। अगर वर्ष 2021-22 की बात की जाए तो भारत ने रोजाना औसतन 90 लाख डीबीटी किए हैं। पीएम किसान निधि के अंतर्गत साढ़े नौ करोड़ किसानों को एक दिन में 1900 करोड़ ट्रांसफर किया गया था। जर्मन पत्रकार के ट्वीट पर जहां वहां के लोगों ने भी अपनी सहमति दिखाई, वहीं भारत की ओर से कईयों ने भारत की डिजिटल उपलब्धियों का वर्णन किया था।\n\nब्र‍िटेन में कई गरीब परिवार के बच्चों के लिए खाना हुआ मुश्किल\n\nशुक्रवार को ब्रिटेन के एक स्कूल कैफेटेरिया में काम करने वाली महिला का ट्वीट वायरल हो गया, जिसमें उन्होंने चिंता जताई थी कि कई गरीब परिवार के बच्चों के लिए खाना मुश्किल हो गया है। वहीं दूसरी ओर ब्रिटिश संसद के कैफेटेरिया में सब्सिडी पर सस्ता खाना उपलब्ध है। भारत के संसद से सब्सिडी हटे दो साल से ज्यादा का समय हो चुका है और जाहिर तौर पर विकसित देश में शामिल ब्रिटेन के लिए भारत की पीएम पोषण और आंगनबाड़ी एक उदाहरण बन सकता है। भारत में आठवीं तक के स्कूली बच्चों को मुफ्त भोजन मिलता है, जबकि गर्भवती महिलाओं और बच्चों के पोषण के लिए आंगनबाड़ी कार्यक्रम चलाया जाता है।",
    "म्यूनिख हमले के पीड़ितों के परिजनों को जर्मनी भरेगा जुर्माना – DW – 01.09.2022": "साल 1972 में म्यूनिख ओलंपिक के हमले में मारे गए 11 इस्राएली एथलीटों के परिजनों को जर्मन सरकार करोड़ों यूरो का मुआवजा देने को तैयार हो गई है. हमले की 50वीं वर्षगांठ के आयोजनों का बॉयकॉट करने वाले थे परिवार जन.\n\nजर्मन सरकार ने एलान किया है कि वह पीड़ितों के परिजनों के साथ एक सहमति पर पहुंच गई है. 1972 के हमले में मारे गए सभी 11 एथलीटों के परिवारों के साथ सरकार की लंबे समय से बातचीत जारी थी. जो प्रस्ताव बर्लिन की ओर से दिया गया था उसे परिजन नाकाफी बता चुके थे.\n\nहमले की 50वीं वर्षगांठ के मौके पर जर्मनी के म्यूनिख में ही कार्यक्रमों का आयोजन होना है जिसमें हिस्सा ना लेने की परिजनों की मंशा से काफी चिंता का माहौल बन गया था.\n\nसमझौता और प्रायश्चित\n\nवर्षगांठ के आयोजनों से पहले जर्मनी के राष्ट्रपति फ्रांक-वाल्टर श्टाइनमायर ने इस्राएली राष्ट्रपति आइजैक हेरजोग के साथ एक संयुक्त बयान जारी किया है. इस बयान में आखिरी मौके पर \"ऐतिहासिक साफगोई, पहचान और मुआवजे\" वाले समझौते पर पहुंचने पर राहत जताई गई है. राष्ट्रपतियों ने संयुक्त रूप से माना कि \"समझौते से सारे जख्म नहीं भर सकते. लेकिन इससे एक दूसरे तक ले जाने वाले रास्ते जरूर खुलते हैं.\"\n\nबयान में साफ लिखा है कि जर्मन सरकार इस बात को मानती है कि वह अपनी \"जिम्मेदारी और मारे गए लोगों और उनके परिजनों के भयंकर कष्ट को समझती है.\" यरूशलम से आए संदेश में हेरजोग ने जर्मन सरकार को धन्यवाद दिया कि उसने जिम्मेदारी ली और पीड़ित परिवारों के साथ हुए \"ऐतिहासिक अन्याय\" के लिए प्रायश्चित करने की दिशा में एक \"अहम कदम\" उठाया.\n\nम्यूनिख ओलंपिक की खूनी यादें\n\n5 सितंबर 1972 को एक फलस्तीनी मिलिशिया समूह के आठ बंदूकधारी हमलावरों ने ओलंपिक विलेज में ठहरी इस्राएली एथलीटों की टीम पर हमला किया था. इस हमले में दो एथलीटों को गोली मारी गई और हमलावरों ने नौ एथलीटों को बंधक बना लिया गया. पश्चिमी जर्मनी की पुलिस के बचाव अभियान के बावजूद सभी नौ बंधक मारे गए थे. साथ ही उस अभियान में आठ में से पांच हमलावर मारे गए और एक पुलिसकर्मी की भी जान गई.\n\nकहां तो यह ओलंपिक खेल इस सोच के साथ आयोजित हुए थे कि होलोकॉस्ट के 27 साल बाद एक नए जर्मनी की तस्वीर उभरेगी. इसके बजाय हुआ ये कि इस्राएल के साथ जर्मन रिश्तों में एक गहरी खाई पैदा हो गई.\n\nसन 2012 में इस्राएल ने ऐसे 45 आधिकारिक दस्तावेज जारी किए जिनसे जर्मन रक्षा सेवाओं के प्रदर्शन पर ही सवालिया निशान लग गया. इसमें इस्राएली जासूसी सेवा के एक पूर्व प्रमुख जवी जमीन का बयान भी शामिल था जिसने कहा था कि जर्मन पुलिस ने \"इंसानी जीवन को बचाने के लिए कम से कम कोशिश भी नहीं की थी.\"\n\nपरिजनों की लंबी नाराजगी\n\nकरीब पांच दशकों से पीड़ितों के परिजन जर्मन सरकार से इस बाबत एक आधिकारिक माफीनामा चाहते थे. इसके अलावा वे चाहते हैं कि जर्मनी उससे संबंधित आधिकारिक दस्तावेज भी उन्हें मुहैया कराए. तीसरी सबसे अहम मांग थी उचित हर्जाने की, जो कि पहले ही दिए जा चुके 45 लाख यूरो से अलग है.\n\nदो हफ्ते पहले परिजनों की ओर से खबर आई कि उन्हें कुल 1 करोड़ यूरो ऑफर हुए हैं, जिसमें से 45 लाख पहले ही मिल चुके हैं. हमले में मारे गए एथलीट आंद्रे श्पित्सर की पत्नी आंके श्पित्सर ने समाचार एजेंसी एएफपी से बातचीत में कहा था कि 50वीं वर्षगांठ के आयोजनों का बॉयकॉट किया जा सकता है क्योंकि \"जिम्मेदारी लेने की कीमत होती है. सिर्फ शब्दों से नहीं चलेगा.\"\n\nम्यूनिख के एक स्मारक में उन 11 एथलीटों के पत्थर पर उकेरे नाम तस्वीर: Wolfgang Rattay/REUTERS\n\nअब घोषित हुए समझौते में बताया गया है कि पीड़ितों के परिवारों को जर्मन सरकार 2.8 करोड़ यूरो का हर्जाना देगी. इसके अलावा सरकार अपने उन दस्तावेजों को भी डीक्लासिफाई करने को तैयार हो गई है कि बंधक बनाने वाली पूरी घटना और असफल बचाव अभियान से जुड़े हैं.\n\nबर्लिन में जर्मन सरकार के प्रवक्ता श्टेफन हेबेश्ट्राइट ने बताया, \"पचास साल बाद ऐसे हालात बने कि अंतत: हमारे साझा इतिहास के इस दर्दनाक अध्याय को स्वीकारा जा सके और एक नई और स्मरण रखने की जीवंत संस्कृति की आधारशिला रखी जा सके.\" हालांकि जर्मनी में सेंट्रल काउंसिल ऑफ ज्यूज के अध्यक्ष योसेफ शूस्टर ने जोर देकर कहा कि जर्मन पक्ष की ओर से जो गलतियां हुईं उन्हें भुलाया नहीं जा सकता. उन्होंने इस अहमियत पर जोर देकर कहा, \"लेकिन यह तो मानना पड़ेगा कि जो आज राजनीतिक रूप से जिम्मेदार हैं वे उसकी जिम्मेदारी समझते हैं और पुरानी गलतियों का सामना कर रहे हैं.\"\n\nऋतिका पाण्डेय (डीपीए, एएफपी)",
    "जर्मन में ईंधन कीमतों में वृद्धि व चांसलर ओलाफ  की नीतियों खिलाफ सड़कों पर उतरे हजारों लोग (वीडियो)": "यूरोपीय देशों में अपनी सरकारों के खिलाफ रोष बढ़ता जा रहा है। इसी क्रम में जर्मनी के विभिन्न शहरों में चांसलर...\n\nबर्लिनः रूस के खिलाफ प्रतिबंधों का सामना कर रहे कई यूरोपीय देशों में महंगाई व ईंधन की बढ़ती के कारण के हालात बिगड़ते जा रहे हैं और लोगों में अपनी सरकारों के खिलाफ रोष बढ़ता जा रहा है। इसी क्रम में जर्मनी के विभिन्न शहरों में चांसलर ओलाफ स्कॉल्ज के खिलाफ प्रदर्शन किए जा रहे हैं। लोगों का आरोप है कि ओलाफ स्कोल्ज़ की नीति और रूस के खिलाफ प्रतिबंधों के कारण देश के हालात बिगड़ते जा रहे हैं। जर्मन वासियों का कहना है कि रूसी प्रतिबंधों के चलते ईंधन के दाम बढ़ते जा रहै हैं जिससे मंहगाई में वृद्दि हो रही है।\n\nGermans rise up en masse. Demonstrations in many German cities against Olaf Scholz's policy and the sanctions against Russia that are leading Germany and beyond into the abyss. In the video Leipzig. It will be a very hot autumn in Europe and beyond. pic.twitter.com/anM4mAXmH1 — RadioGenova (@RadioGenova) September 5, 2022\n\nबता दें कि हाल ही में एक सर्वे हुआ था जिसमें यह सामने आया था कि दो तिहाई जर्मन ओलाफ स्कॉल्ज की कार्यशैली से नाखुश हैं। सिर्फ 25 प्रतिशत लोग स्कॉल्ज के काम से खुश हैं। जब से वह सत्ता में आए हैं, तब से उन्हें रूस-यूक्रेन युद्ध, बढ़ती महंगाई और सूखे का सामना करना पड़ा है। ये सभी फैक्टर यूरोप की सबसे बड़ी अर्थव्यवस्था जर्मनी को मंदी की कगार पर धकेल रहे हैं। जर्मनी में राजनीतिक स्पेक्ट्रम के बाएं और दाएं दोनों पक्षों ने नियमित सोमवार के प्रदर्शनों के साथ \"गर्म शरद ऋतु\" की घोषणा की है।\n\nजर्मनी की गैस, ऊर्जा और भोजन की बढ़ती कीमतों के खिलाफ विरोध की नई श्रृंखला की घोषणा करने वाली समाजवादी वामपंथी पार्टी सबसे आगे थी। इसने 5 सितंबर को पूर्वी जर्मनी के एक शहर लीपज़िग कोअ पने पहले मार्च के स्थान के रूप में चुना। लीपज़िग वह जगह है जहां पूर्वी जर्मनों ने अपने सोमवार के प्रदर्शनों के साथ जर्मन लोकतांत्रिक गणराज्य (जीडीआर) में तानाशाही को खत्म करने में निर्णायक भूमिका निभाई थी।",
    "जर्मनी भेजा जाएगा साइरस मिस्त्री की मर्सिडीज का डेटा, टेक्निकल फॉल्ट या ह्यूमन एरर का पता लगाएगी कंपनी": "टाटा ग्रुप के पूर्व चेयरमैन साइरस मिस्त्री की सड़क हादसे में मौत के मामले में अलग अलग एजेंसियां जांच में जुट गई हैं. हादसे के वक्त साइरस मिस्त्री मर्सिडीज कार में सवार थे. जर्मनी की लक्जरी कार कंपनी मर्सिडीज बेंज की टीम ने भी पालघर में सड़क घटनास्थल पर पहुंचकर गाड़ी का पूरा डेटा कलेक्ट कर लिया है. बताया जा रहा है कि ये डेटा पहले पुणे और फिर जर्मनी भेजा जाएगा.\n\nबताया जा रहा है कि इस डेटा को जर्मनी में डिकोड किया जाएगा. इससे गाड़ी का पूरा टेक्निकल डेटा मिल जाएगा. साथ ही पता चल जाएगा कि गाड़ी कौन कौन से पैरामीटर चल रहे थे, कौन से बंद थे. गाड़ी में तकनीकी खराबी थी या नहीं. स्टेरिंग लॉक, पहिए में खराबी, अंदर के एयर बैग के खुलने जैसे सारे एंगल की जांच रिकवर डेटा से की जाएगी. जर्मनी में स्थित मर्सिडीज के प्लांट में डेटा को डिकोड करने करने की सारी तकनीक है.\n\nस्टेट ट्रैफिक पुलिस करेगी हाईवे का सर्वे\n\nस्टेट ट्रैफिक पुलिस मुंबई अहमदाबाद हाईवे पर साइनेज , स्पीड लिमिट बोर्ड और स्पीड चेतावनियों का सर्वे करेगी. बताया जा रहा है कि सूर्या रिवर ब्रिज जहां पर एक्सीडेंट हुआ, वह साइनेज न होने के चलते थ्री लेन की जगह टू लेन बन गया है. इसके अलावा ब्लैक स्पॉट की भी पहचान की जाएगी. स्टेट ट्रैफिक पुलिस के एडिशनल डीजी केके सारंगल ने बताया कि जहां दुर्घटना हुई, वहां दायां मोड़ भी है, इसलिए वहां स्पीड चेतावनियों को भी लगाने की जरूरत थी. उन्होंने बताया कि डिपार्टमेंट इस सर्वे को लेकर NHAI को जानकारी देगा.\n\n\n\nमुंबई अहमदाबाद हाईवे पर हुआ एक्सीडेंट\n\nसाइरस मिस्त्री की कार का रविवार को मुंबई अहमदाबाद हाईवे पर एक्सीडेंट हो गया था. वे उस समय अहमदाबाद से मुंबई लौट रहे थे. तभी रास्ते में उनकी कार डिवाइडर से टकरा गई. पुलिस को शुरुआती जांच में पता चला है कि ओवरस्पीड, रॉन्ग साइड से ओवरटेक जैसी वजहों के चलते ये एक्सीडेंट हुआ है. साइरस मिस्त्री की कार को अनाहिता पंडोले (55 साल) चला रही थीं. वे जानी मानी गाइनेकोलॉजिस्ट हैं. कार में साइरस मिस्त्री और अनाहिता पंडोले के अलावा उनके पति डेरियस पंडोले और पति के भाई जहांगीर दिनशा पंडोले भी थे. हादसे में अनाहिता और उनके पति डेरियस बाल-बाल बच गए हैं. दंपति को गंभीर चोटें आई हैं. दोनों का इलाज मुंबई में चल रहा है. बताया जा रहा है कि साइरस पीछे सीट पर बैठे थे और उन्होंने सीट बेल्ट भी नहीं लगा रखा था.",
    "ऊर्जा संकट में अब उत्तरी जर्मनी बन रहा है उद्योगों की पसंद – DW – 13.09.2022": "ऊर्जा संकट झेल रहा उद्योग जगत अब दक्षिण की बजाय उत्तरी जर्मनी की ओर देख रहा है. बीएमडब्ल्यू, मर्सिडीज और सीमेंस जैसी कंपनियों के इलाके में अब कोई नहीं जाना चाहता.\n\nतेज हवाओं और भीगे मौसम वाला उत्तरी जर्मनी का इलाका आर्थिक मामले में पीछे रहा है. खासतौर से दक्षिण की तरफ जो औद्योगिक वातावरण है वो तो यहां बिल्कुल नजर नहीं आता. हालांकि ऊर्जा संकट के दौरऔर हरित ऊर्जा के लिये बने नये माहौल में अब एक नई कहानी लिखी जा रही है.\n\nबैटरी बनाने वाली स्वीडन की कंपनी नॉर्थवोल्ट को जब जर्मनी में नया प्लांट लगाना था तो उसने दक्षिण की ओर जाने की बजाय नॉर्थ सी तट के पास जगह चुनी जहां पवन ऊर्जा उद्योग पैर जमा चुका है. नॉर्थवोल्ट के सार्वजनिक मामलों के प्रमुख जेस्पर विगार्ट का कहना है, \"बैटरी का उत्पादन एक ऐसा काम है जिसमें बहुत ऊर्जा की जरूरत होती है. अगर जर्मनी के इस हिस्से को देखें तो ना सिर्फ ऊर्जा के लिहाज से बल्कि ग्रिड में किस तरह की ऊर्जा होगी इस लिहाज से भी बहुत दिलचस्प है.\"\n\nनॉर्थवोल्ट ने इस फैसले की घोषणा 15 मार्च को की थी, यह वही समय था जब यूक्रेन पर रूस के हमले के बाद यूरोप में ऊर्जा संकट सिर उठा रहा था. पश्चिमी देशों ने रूस पर भारी प्रतिबंध लगा दिये और रूस ने यूरोप को आने वाली गैस की सप्लाई में भारी कमी कर दी.\n\nटेस्ला ने अपनी फैक्ट्री भी उत्तरी जर्मनी में लगाई है तस्वीर: Patrick Pleul/dpa/picture alliance\n\nअक्ष्य ऊर्जा और गैस का आयात\n\nरूसी गैस पर बहुत ज्यादा निर्भर रहने वाला जर्मनी अब इससे मुक्ति पाने के लिये छटपटा रहा है.उत्तरी तट इस मामले में चल रही कोशिशों के केंद्र में है. केवल अक्षय ऊर्जा के ज्यादा उत्पादन के लिये ही नहीं बल्कि गैस के आयात के लिये भी जिससे कि कोयला और परमाणु ऊर्जा से दूर जाया जा सके.\n\nकुछ ही महीनों में यहां लिक्विफाइड नेचुरल गैस यानी एलएनजी के दो फ्लोटिंग टर्मिनल काम करना शुरू कर देंगे. जब तक स्थायी टर्मिनल नहीं बन जाते, इन्हीं से काम चलेगा. नेचुरल गैस की सप्लाई या तो पाइप के सहारे या फिर एलएनजी के रूप में होती है. एलएनजी के रूप में आने वाली प्राकृतिक गैस के लिये इस तरह के टर्मिनल जरूरी हैं.\n\nउत्तरी राज्य लोअर सैक्सनी, श्लेषविग होल्सटाइन और मैकलेनबुर्ग फॉपोमेर्न पहले से ही जर्मनी में पैदा होने वाली 64 गीगावाट पवन ऊर्जा का आधा हिस्सा पैदा कर रहे हैं. इनमें से ज्यादातर जमीन पर हैं. ये तटवर्ती राज्य पवन ऊर्जा के उत्पान में और बड़ी भूमिका निभायेंगे जब जर्मनी में तट से दूर पवनचक्कियां बिजली पैदा करने लगेंगे. फिलहाल तट से दूर पवन चक्कियों से 7.7 गीगावाट बिजली पैदा की जा रही है जो 2040 तक 70 गीगावाट करने का लक्ष्य है.\n\nदूसरे विश्वयुद्ध के बाद आर्थिक तौर पर जर्मनी के मजबूत होने में दक्षिणी हिस्से ने बड़ी भूमिका निभाई. बवेरिया में बीएमडब्ल्यू और सीमेंस जबकि बाडेन वुर्टेमबर्ग में मर्सिडीज पले बढ़े हैं लेकिन अब इन इलाकों को उत्तर से चुनौती मिल रही है.\n\nदक्षिणी जर्मनी मर्सिडीज, बएमडब्ल्यू जैसी कंपनियों के कारण औद्योगिक रूप से मजबूत रहा है तस्वीर: Carsten Koall/dpa/picture alliance\n\n'खामोश सत्ता संघर्ष'\n\nजर्मनी में समृद्ध पश्चिम और गरीब साम्यवादी पूर्वी इलाके के बीच एक पारंपरिक संघर्ष रहा है जिसमें अब बदलाव आ रहा है. नाम जाहिर नहीं करने की शर्त पर एक जर्मन राज्य के मुख्यमंत्री ने कहा, \"उत्तर और दक्षिण के बीच एक खामोश लेकिन बहुत बड़ा सत्ता संघर्ष रहा है.\" अब उत्तर की तरफ हलचल बढ़ गई है.\n\nटेस्ला ने अपनी फैक्ट्री मार्च में उत्तरी राज्य ब्रैंडनबुर्ग में खोली. उत्तर में मौजूद जर्मनी की एकमात्र कंपनी फॉल्क्सवागेन ने लोअर सैक्सनी ने बैट्री की फैक्ट्री लगाई है जिससे कि अपनी इलेक्ट्रिक कारों को ऊर्जा दे सके. इसी राज्य में बेल्जिय की ट्री एनर्जी सॉल्यूशंस भी हाइड्रोजन प्लांट लगाने की तैयारी कर रही है. शुरुआत में इसे भोजन और दूसरे कचरे से निकलने वाली मीथेन से बनाया जायेगा.हालांकि बाद में तटवर्ती हवाओं की ऊर्जा से इलेक्ट्रोलिसिस के जरिये पानी को तोड़ कर हाइड्रोजन बनेगा.\n\nजर्मनी के सबसे समृद्ध जिले अब भी दक्षिण में ही हैं लेकिन सबसे तेजी से विकसित होते जिले अब उत्तर और पश्चिम में हैं. ये नतीजे एक आईडब्ल्यू इकोनॉमिक रिसर्च इंस्टीट्यूट ने 400 जिलों का सर्वेक्षण करने के बाद निकाले हैं. इनमें टैक्स रिटर्न से लेकर कुशल कामगारों की भागीदारी जैसे कारकों पर नजर डाली गयी है. आईडब्ल्यू से जुड़े हान्नो केम्परमान का कहना है, \"कई दशकों तक पहले पश्चिम और फिर दक्षिण के दबदबे के बाद अब उत्तर उभर रहा है.\"\n\nऊर्जा संकट शायद इसमें मददगार साबित हो रहा है. जर्मनी को पहले से ही उत्तर और दक्षिण के बीच हाई वोल्टेज के ज्यादा इंटरकनेक्टर बनाने की जरूरत है. उत्तर में ज्यादा अक्षय ऊर्जा के उत्पादन के साथ इसकी जरूरत बढ़ती जायेगी.\n\nतट से दूर पवन चक्कियों की ऊर्जा के मामले में भी उत्तरी जर्मनी दक्षिण पर भारी रहेगा तस्वीर: Tristan Stedman/MHI Vestas\n\nउत्तरी राज्यों से उम्मीद\n\nबवेरिया राज्य के मुख्यमंत्री मार्कुस सोएडर का राज्य जर्मनी के कई बड़े औद्योगिक प्रतिष्ठानों का घर है. सोएडर बार बार कहते रहे है कि संघीय सरकार बवेरिया की अर्थव्यवस्था को बचाने के लिये पर्याप्त उपाय नहीं कर रही है. उन्होंने बाकी बचे तीन परमाणु बिजली घरों को भी चलाते रहने की मांग की है जिससे कि उद्योगों को बिजली की कमी ना हो.\n\nइधर संघीय सरकार का कहना है कि सोएडर अपने राज्य में पवन ऊर्जा के विकास में धीमी गति से चल रहे हैं. संघीय सरकार ने 2022 तक सभी परमाणु बिजली घरों को बंद करने की योजना बनाई थी दो बिजली घरों को 2023 अप्रैल तक वैकल्पिक रूप से चलाते रहने की बात कही गई है. परमाणु बिजली से पूरी तरह छुटकारा पाने की तारीख आगे बढ़ा दी गई है.\n\nरूसी गैस की सप्लाई घटने के बाद जर्मनी तीन चरणों की आपातकालीन योजना के दूसरे चरण में है. तीसरे चरण में उद्योगों के लिए बिजली का कोटा तय हो जायेगा.\n\nइस महीने सोएडर ने उत्तर में मैकलेनबुर्ग फोपोमेर्न को एलएनजी टर्मिनल के निर्माण में मदद का प्रस्ताव दिया ताकि इस काम में तेजी लाई जा सके. मैकलेनबुर्ग फोपोमेर्न जर्मनी के गरीब राज्यों में एक है, यहां बन रहा एलएनजी टर्मिनल बवेरिया में ऊर्जा संकट के समाधान में मदद कर सकता है. आने वाले दिनों में बवेरिया के सामने ऊर्जा संकट बढ़ने की आशंका है.\n\nएनआर/आरपी (रॉयटर्स)",
    "जर्मनी में रिटायरमेंट की उम्र 70 साल करने का समय आ गया क्या? – DW – 29.08.2022": "बूढ़ी होती आबादी, कामगारों की घटती संख्या और पेंशन फंड में कमी, इनका मेल जर्मनी के लिए विस्फोटक स्थिति तैयार कर रहा है. क्या इसका समाधान रिटायरमेंट की उम्र 70 साल करने से हो सकता है?\n\nजर्मनी में इस साल की पहली तिमाही में खाली पड़े पदों की संख्या अभूतपूर्व तरीके से बढ़ कर 1.74 लाख तक चली गई. 30 साल पहले जर्मनी के एकीकरण के बाद यह पहली बार हुआ है कि इतनी बड़ी संख्या में सरकारी नौकरियों के पद खाली हैं.\n\nइसके साथ ही जर्मनी में युवाओं की आबादी भी रिकॉर्ड स्तर पर कम है. संघीय सांख्यिकी विभाग के मुताबिक जुलाई में जर्मनी की कुल आबादी के महज 10 फीसदी लोग ही 15 से 24 साल के बीच की उम्र के हैं. इसके उलट 65 साल से अधिक उम्र वाले लोगों की तादाद 20 फीसदी से ज्यादा है.\n\nयह भी पढ़ेंः रिटायर हो कर भी काम क्यों करना चाहते हैं जापानी\n\nदेश में बच्चों की जन्मदर उम्र में हुए बदलाव की तुलवना में काफी कम है. इसका एक मतलब यह है कि पेंशन फंड पर भी काफी ज्यादा दबाव है.\n\nइसका एक समाधान यह है कि रिटायर होने की उम्र 70 साल कर दी जाए. मेटल और इलेक्ट्रिकल इंजीनियरिंग उद्योग में जर्मन एंप्लॉयर्स एशोसियेशन के प्रमुख स्टेफान वोल्फ ने अगस्त की शुरुआत में इस कदम की बात की थी. गर्मियों की छुट्टी के मौसम में यह प्रस्ताव राष्ट्रीय मीडिया ने आनन फानन में देश के कोने कोने तक पहुंचा दिया.\n\nव्यापार संघ, सामाजिक गुट और वामपंथियों ने इस पर कड़ी प्रतिक्रिया दी है. समाजवादी लेफ्ट पार्टी के डीटमार बार्च ने इस प्रस्ताव को, \"समाज विरोधी बकवास कहा है.\" फिलहाल जर्मनी धीरे धीरे उन लोगों की रिटायरमेंट की उम्र 65 साल से 67 साल करने में जुटा है जिनका जन्म 1967 के बाद हुआ.\n\nजर्मनी में बुजुर्गों की बढ़ती आबादी\n\nपेंशन सिस्टम के बिखरने की भविष्यवाणी\n\nअर्थशास्त्री 1980 के दशक से ही चेतावनी दे रहे हैं किजर्मनी के पेंशन सिस्टम के धराशायी होने का खतरा सिर पर मंडरा रहा है. इसके जवाब में मध्य वामपंथी पार्टी क्रिश्चियान डेमोक्रैटिक यूनियन यानी सीडीयू के नेता और देश के श्रम मंत्री रहे नॉर्बर्ट ब्लुएम ने 1986 में वादा किया था, \"पेंशन सुरक्षित हैं,\" लेकिन क्या यही बात आज कही जा सकती है.\n\nजर्मनी में पेंशन का खर्च कथित \"पे ऐज यू गो\" सिस्टम से निकलता है. सरकारी नौकरी करने वाले से लेकर सेल्फ इंप्लॉयड तक ज्यादातर जर्मन सरकारी रिटायरमेंट फंड में योगदान देते हैं. इसी पैसे का इस्तेमाल रिटायर हुए लोगों की पेंशन में किया जाता है. फिलहाल कर्मचारी अपने मासिक आय का नौ फीसदी पेंशन फंड में डालते हैं. इतना ही पैसा उन्हें नौकरी देने वाली कंपनी भी डालती है.\n\nयह भी पढ़ेंः रिटायर हो कर भी काम क्यों करना चाहते हैं पेंशनर\n\nहालांकि ऐसी व्यवस्था इस धारणा पर टिकी है कि सरकारी फंड में पर्याप्त लोग पैसा डाल रहे हैं जिससे मौजूदा दौर की पेंशन का भुगतान हो जाता है. इस व्यवस्था में उम्रदराज होती आबादी समस्या पैदा करती है.\n\nवर्तमान श्रम मंत्री हुबर्टस हाइल सोशल डेमोक्रैटिक पार्टी के हैं. उन्होंने रिटायरमेंट की उम्र बढ़ाने के विचार और इस पर चल रही बहस को \"फैंटम डिबेट\" को पहले ही खारिज कर दिया है.\n\nमिले जुले प्रस्ताव\n\nम्यूनिख सेंटर फॉर द इकोनॉमिक्स ऑफ एजिंग के योहानेस राउश कहते हैं, \"रिटायरमेंट की उम्र बढ़ाना हमेशा ही एक अलोकप्रिय कदम रहा है. यही वजह है कि राजनेता इसे जितना संभव हो टालने की कोशिश करते हैं. हालांकि मैं कल्पना कर सकता हूं कि 2030 के दशक के मध्य में हम डेमोग्राफी में परिवर्तन के बीच फंस जाएंगे तब शायद कुछ होगा.\"\n\nराउश का कहना है कि रिटायरमेंट की उम्र आने वाले समय में जीवन प्रत्याशा बढ़ने के साथ बढ़ेगी. यह काम जल्दी या देर से हो सकता है वैसे ज्यादा उम्मीद तो देर की ही है. इस तरह से पेंशन फंड में पैसा डालने वाले लोग पर्याप्त होंगे. इसका मतलब है कि इसमें योगदान कम रहेगा जबकि पेंशन ज्यादा मिलेगी.\n\nबहुत से वरिष्ठ नागरिकों की पेंशन इतनी कम है कि उन्होंने दोबारा काम करना शुरू कर दिया है तस्वीर: Dwi Anoraganingrum/Geisler-Fotop/picture alliance\n\nऐसा करने वाला जर्मनी अकेला देश नहीं होगा. आर्थिक सहयोग और विकास संगठन ओईसीडी का कहना है कि लगातार नौकरी में औसत लोगों के लिए रिटायरमेंट की औसत उम्र बढ़ कर 66.1 वर्ष पुरुषों के लिए और महिलाओं के लिए 65.5 साल होगी.\n\nयह भी पढ़ेंः मर्सिडीज के मुखिया को रिकॉर्ड पेशन\n\nडेनमार्क, इटली, एस्तोनिया जैसे देशों में रिटायरमेंट की उम्र पहले से ही जीवन प्रत्याशा से जुड़ी हुई है. यह बहुत साफ होता जा रहा है कि रिटायरमेंट की उम्र आखिरकार आने वाले दिनो काफी बढ़ेगी.\n\nजर्मन इंस्टीट्यूट फॉर इकोनॉमिक रिसर्च से जुड़े योहानेस गेयर का मानना है कि रिटायरमेंट की उम्र बढ़ाने का मात्रात्मक रूप से असर नाम भर का ही होगा. गेयर का कहना है, \"यह वितरण से जुड़ा सवाल है, जनसंख्या में होने वाले बदलाव का बोझ कौन उठायेगा? रिटायरमेंट की उम्र बढ़ाने से कामकाजी आबादी पर बोझ बढ़ेगा, जिन लोगों की जीवन प्रत्याशा कम है और जिन्हें स्वास्थ्य की समस्या है वो सबसे ज्यादा परेशानी झेलेंगे, आबादी का एक बड़ा हिस्सा रिटायरमेंट की उम्र तक पहुंचने के पहले ही मर जाएगा.\"\n\nवह समस्या का समाधान कहीं और देखते हैं. गेयर का कहना है, \"हमें प्रवासन की जरूरत है. यह बहुत जरूरी है कि दूसरे देशों से पर्याप्त संख्या में लोग जर्मनी काम करने के लिए आएं.\"\n\nगेयर ने बताया, \"सरकार प्रवासियों के विदेशों में हासिल योग्यताओं को मान्यता देना आसान करने की कोशिशें कर रही है. हम शरण मांगने वालों के लिए नियमों में कुछ सुधार देख रहे हैं और जिन लोगों का दर्जा \"टॉलरेटेड स्टेटस\" का है उनके भी दर्जे को कानूनी करने के साथ ही जर्मनी के बाहर हासिल की गईं वोकेशनल डिग्री और योग्यताओं को मान्यता देने की अब भी समस्या है.\"\n\nपार्ट टाइम नौकरी करने वाले और लंबे समय से बेरोजगार\n\nहालांकि घरेलू स्तर पर अभी और भी क्षमता मौजूद है, गेयर का कहना है, \"हमारे पास ऐसे लोगों का एक बड़ा वर्ग है जो कथित मिनी जॉब्स कर रहे हैं, यानी कम काम, इसमें पैसा कम मिलता है और अकसर टैक्स या सोशल सिक्योरिटी में योगदान नहीं रहता है. अगर हम इन लोगों को नियमित नौकरियों पर रख लें तो सिस्टम को मदद मिलेगी.\"\n\nमार्केट रिसर्चर कह रहे हैं कि प्रवासियों की संख्या बढ़ाना ही एकमात्र उपाय है तस्वीर: Eventpress Stauffenberg/picture alliance\n\nगेयर बेरोजगार लोगों को भी नौकरी में डालने का समाधान देखते हैं. इसके साथ ही उन लोगों को दोबारा नौकरी में लाने की भी जरूरत है जिन्हें जबरन रिटायर किया गया या फिर बीमारी के कारण डिसबेलिटी पेंशन मिल रही है. जर्मनी में ऐसे लाखों लोग हैं जिनमें ज्यादातर फुल टाइम काम करने के लायक नहीं हैं. इनके पीछे स्वास्थ्य से लेकर, परिजनों की देखभाल तक के कारण शामिल हैं.\n\nगेयर का सुझाव है कि सरकारी नौकरी करने वाले और स्वरोजगार में जुटे लोगो फिलहाल अलग अलग पेंशन फंड में योगदान देते हैं, इसे एक जगह लाकर स्टेट रिटायरमेंट सिस्टम बनाना चाहिए जिससे सब लोग जुड़े हों और इस कड़ी में आखिरी उपाय है हफ्ते में काम के घंटे बढ़ा कर उसे 42 घंटे करना.\n\nहालांकि गेयर को इसमें थोड़ा संदेह है, \"मुझे लगता है कि बहुत से सेक्टरों में आप लोगों से 40 घंटे से ज्यादा काम करने की उम्मीद नहीं कर सकते. अगर आप काम के घंटे बढ़ाएंगे तो आपको यह देखना होगा कि लोग पहले ही थक चुके हैं और ये अतिरिक्त घंटे उनकी थकावट को और बढ़ाएंगे जिसका उनकी सेहत पर बुरा असर होगा.\"\n\nगेयर का मानना है कि काम कर रहे लोग पेंशन फंड में योगदान की दर को बढ़ने की उम्मीद कर सकते हैं. उनका कहना है कि फिलहाल जो दर 18.6 फीसदी है वह 2025 तक 20 प्रतिशत हो सकती है.\n\nफिलहाल जर्मनी भले ही समाधान के बारे में सोचने में वक्त लगाए लेकिन जनसंख्या में बदलाव उसे आखिरकार कदम उठाने पर मजबूर कर ही देंगे.",
    "जर्मनी: कथित चरमपंथी हमले की योजना के आरोप में किशोर गिरफ्तार": "संघीय अभियोजक के कार्यालय ने कहा कि जर्मनी में इस्लामवाद से प्रेरित हमले की योजना बनाने के आरोपी एक किशोर को गुरुवार को गिरफ्तार कर लिया गया।\n\n\n\n\n\n\n\nअभियोजक के कार्यालय ने एक बयान में कहा कि पश्चिमी शहर इसरलोहन में हिरासत में लिए गए दोहरे जर्मन-कोसोवर नागरिक कथित तौर पर इस्लामिक स्टेट समूह के अनुयायी के प्रभाव में थे, जिन्होंने ऑनलाइन संदेश सेवाओं पर प्रचार पोस्ट किया था।\n\n\n\n\n\nबयान के अनुसार, किशोरी की सही उम्र नहीं दी गई थी, और गोपनीयता कारणों से उसकी पहचान केवल एट्रिट पी के रूप में की गई थी।\n\n\n\n\n\nजांचकर्ताओं ने उस पर राज्य को धमकी देने और एक विदेशी आतंकवादी संगठन का समर्थन करने के लिए एक गंभीर हिंसा की तैयारी करने का आरोप लगाया।\n\n\n\n\n\nबयान में कहा गया है, \"इस फैसले के कार्यान्वयन में, उन्होंने पहले ही खुद को एक अपरंपरागत विस्फोटक और आग लगाने वाले उपकरण का निर्माण करना सिखाया था।\"\n\n\n\n\n\nअभियोजकों को लगता है कि संदिग्ध को चिंता है कि उसकी कथित बमबारी की योजना को विफल कर दिया जाएगा। उन्होंने कहा कि इसलिए उन्होंने पुलिस अधिकारियों पर चाकू से हमला करने का फैसला किया था, लेकिन ऐसा करने से पहले उन्हें गिरफ्तार कर लिया गया था, बयान में कहा गया है।\n\n\n\n\n\n\n\n",
    "दुनिया में बजेगा भारत का डंका, जापान-जर्मनी छूटेंगे पीछे, बस कुछ साल का इंतजार": "भारत अगले 7 साल में दुनिया की तीसरी सबसे बड़ी अर्थव्यवस्था (Economy) बन सकता है. ये दावा स्टेट बैंक ऑफ इंडिया (SBI) ने अपने एक रिसर्च पेपर (SBI Research Paper) में किया है. भारत फिलहाल दुनिया की पांचवीं सबसे बड़ी अर्थव्यवस्था बन चुका है. ब्रिटेन (Britain) को पछाड़कर भारत ने पांचवां स्थान हासिल किया है. SBI के रिसर्च पेपर के अनुसार, भारत 2014 के बाद से एक बड़े संरचनात्मक बदलाव से गुजरा है और अब इस मुकाम पर है. भारत दिसंबर 2021 की शुरुआत में ही ब्रिटेन को पीछे छोड़ दुनिया की पांचवीं सबसे बड़ी इकोनॉमी बन गया था.\n\nपांच पायदान ऊपर चढ़ा भारत\n\nस्टेट बैंक ऑफ इंडिया के इकोनॉमिक रिसर्च डिपार्टमेंट की रिपोर्ट में कहा गया है कि वैश्विक स्तर पर भारत का ग्रॉस घरेलू उत्पाद (GDP) का हिस्सा फिलहाल 3.5 फीसदी है. साल 2014 में ये 2.6 प्रतिशत रहा था. 2027 तक ये 4 फीसदी हो सकता है. फिलहाल वैश्विक जीडीपी में जर्मनी की हिस्सेदारी 4 फीसदी है.\n\nसाल 2014 के बाद से भारत द्वारा अपनाए गए रास्ते से पता चलता है कि देश ने इकोनॉमी के मोर्चे पर प्रगति की है. इसके चलते संभावना है कि साल 2029 में भारत को तीसरी सबसे बड़ी अर्थव्यवस्था का टैग मिल जाएगा. 2014 में भारत दुनिया की अर्थव्यवस्था में 10वें नंबर पर था. इसके बाद से आठ साल में भारत पांच पायदान ऊपर चढ़ा है.\n\nजर्मनी-जापान से आगे निकलेगा भारत\n\nरिपोर्ट के अनुसार, भारत को 2027 में जर्मनी से आगे निकल जाना चाहिए और सबसे अधिक संभावना है कि विकास की मौजूदा दर पर 2029 तक भारत जापान को पीछे छोड़ देगा. इस सप्ताह जारी पहली तिमाही के जीडीपी के आंकड़ों (June Quarter GDP Data) के अनुसार, जून 2022 की तिमाही में भारतीय अर्थव्यवस्था ने 13.5 फीसदी की दर से वृद्धि की है. रिपोर्ट के अनुसार, चालू वित्त वर्ष में संभावना है कि भारतीय इकोनॉमी सबसे तेज रफ्तार से आगे बढ़े.\n\nभारत की जीडीपी ग्रोथ का अनुमान\n\nदिलचस्प बात यह है कि वित्त वर्ष 2023 के लिए भारत की जीडीपी विकास दर का अनुमान फिलहाल 6.7 फीसदी से 7.7 फीसदी तक है. रिपोर्ट में कहा गया है कि दुनिया में अनिश्चितताओं के माहौल के बीच हमारा मानना ​​है कि भारतीय अर्थव्यवस्था के लिए 6 फीसदी से 6.5 फीसदी की वृद्धि ‘न्यू नॉर्मल’ है. रिपोर्ट में कहा गया है कि आने वाले दिनों में भारत को अर्थव्यवस्था के मोर्चे पर फायदा मिलने की संभावना है. क्योंकि चीन नए निवेश के मामले में धीमा पड़ा रहा है.\n\nचुनौतियों के बावजूद बढ़ रही भारतीय इकोनॉमी\n\nअगर भारत और ब्रिटेन की इकोनॉमी को डॉलर में देखें, तो आईएमएफ (IMF) के आंकड़ों के अनुसार, मार्च की तिमाही में भारत की अर्थव्यवस्था 854.7 अरब डॉलर थी. वहीं, ब्रिटेन की अर्थव्यवस्था 816 अरब डॉलर थी. आंकड़े बता रहे हैं कि भले ही दुनिया भर की अर्थव्यवस्थाएं मंदी (Global Recession) और महंगाई (Inflation) की मार से परेशान हों, लेकिन भारतीय अर्थव्यवस्था (Indian Economy) तमाम चुनौतियों के बाद भी तेज रफ्तार से आगे बढ़ रही है.",
    "डेनमार्क और जर्मनी के बीच बाल्टिक सागर के अंदर से निकलेगी ट्रेन, जानिए सबसे लंबी सुरंग के बारे में": "जर्मनी और डेनमार्क (Germany and Denmark) मिलकर न सिर्फ यूरोप (Europe) बल्कि पूरी दुनिया को सबसे लंबी रेल सुरंग देने की तैयारी कर चुके हैं। इस सुरंग का नाम फेहमर्नबेल्‍ट रेल टनल है और इसका काम जोर शोर से जारी है। इस सुरंग से रेल के अलावा बाइक और कार भी गुजर सकेंगी।",
    "Nazis World War II: जर्मनी से मुआवजे की मांग करेगा पोलैंड, द्वितीय विश्व युद्ध में हुए नुकसान का मामला": "{\"_id\":\"6310aabe5be9b62f8644ac64\",\"slug\":\"poland-to-seek-equivalent-of-over-usd-one-trillion-from-germany-for-the-nazis-world-war-ii-invasion-occupation\",\"type\":\"story\",\"status\":\"publish\",\"title_hn\":\"Nazis World War II: जर्मनी से मुआवजे की मांग करेगा पोलैंड, द्वितीय विश्व युद्ध में हुए नुकसान का मामला\",\"category\":{\"title\":\"World\",\"title_hn\":\"दुनिया\",\"slug\":\"world\"}}\n\nNazis World War II: जर्मनी से मुआवजे की मांग करेगा पोलैंड, द्वितीय विश्व युद्ध में हुए नुकसान का मामला\n\nवर्ल्ड डेस्क, अमर उजाला, वारसा Published by: Published by: अभिषेक दीक्षित Updated Thu, 01 Sep 2022 06:21 PM IST\n\nसार दूसरा विश्व युद्ध एक सितंबर 1939 को शुरू हुआ था। नाजी जर्मनी ने पोलैंड पर हमला किया था। जर्मनी ने पोलैंड को पांच साल से अधिक समय तक अपने कब्जे में रखा था।\n\nविज्ञापन\n\nख़बर सुनें\n\nख़बर सुनें\n\nपोलैंड जर्मनी से 1300 अरब अमेरिकी डॉलर की राशि की मांग करेगा। यह राशि द्वितीय विश्व युद्ध के दौरान नाजियों के हमले और कब्जे के बाद हुए नुकसान के मद्देनजर मांगा जाएगा। पोलैंड के शीर्ष नेता ने गुरुवार को कहा कि सरकार द्वितीय विश्व युद्ध के दौरान नाजियों के हमले और उनके देश पर कब्जे के लिए जर्मनी से मुआवजे मांगेगी।\n\n\n\nपोलैंड के सत्तारूढ़ दल के नेता जेरोस्लाव काजिंस्की ने कहा कि ऐसा करना पोलैंड का फर्ज है। हमें ऐसा ही करना होगा। वे नाजी जर्मन के कब्जे से देश को हुए नुकसान के संबंध में लंबे समय से प्रतीक्षित रिपोर्ट जारी किए जाने से पहले बोल रहे थे।\n\n\n\nपोलैंड की दक्षिणपंथी सरकार का कहना है कि उनका देश दूसरे विश्व युद्ध का पहला शिकार था। उसे पड़ोसी देश जर्मनी की ओर से पर्याप्त मुआवजा नहीं दिया गया। अब जर्मनी यूरोपीय संघ के प्रमुख भागीदारों में से एक है।\n\n\n\nबता दें कि दूसरा विश्व युद्ध एक सितंबर 1939 को शुरू हुआ था। नाजी जर्मनी ने पोलैंड पर हमला किया था। जर्मनी ने पोलैंड को पांच साल से अधिक समय तक अपने कब्जे में रखा था।",
    "इजरायल के सबसे खतरनाक मिसाइल डिफेंस सिस्‍टम एरो-3 का मुरीद हुआ जर्मनी, जानें S-400 से कितना ताकतवर": "​क्‍या है एरो 3 एरो 3 को इजरायल एरोस्‍पेस इंडस्‍ट्रीज (IAI) ने अमेरिका से मिली आर्थिक मदद के बाद तैयार किया है। अमेरिका ने इसे तैयार करने में मदद की है तो वही यह फैसला कर सकता है कि कितनी संख्‍या में इसे किस देश को दिया जाएगा। लेकिन सूत्रों की मानें तो अमेरिका ने जर्मनी को बिक्री के लिए इसकी रणनीतिक मंजूरी दे दी है। इजरायल के सीनियर ऑफिसर्स की मानें तो यूरोप के कई देश इस सिस्‍टम को खरीदना चाहते हैं और बातचीत जारी है। रूस की मिसाइलों से अपनी रक्षा के लिए वो इजरायल के इस सिस्‍टम पर भरोसा कर रहे हैं।\n\n\n\n​क्‍या है बड़ा फर्क एरो 3 और रूस के एस-400 में सबसे बड़ा फर्क यही है कि, एरो 3 को किसी भी बैलेस्टिक ट्रैजेक्‍टरी में मौजूद ऑब्‍जेक्‍ट्स का पता लगाने के लिए डिजाइन किया गया है। यह सिस्‍टम एस-400 के अलावा, एस-500, MEAD से पूरी तरह अलग है। इस मिसाइल की ऑपरेशनल रेंज 100 किलोमीटर तक है और यह गाइडेंस सिस्‍टम पर ऑपरेट होती है। जबकि अगर एस-400 की बात करें तो इसकी रेंज 400 किलोमीटर तक है। जबकि यह मिसाइल करीब 2500 किलोमीटर की ऊंचाई तक उड़ान भर सकती है।\n\n\n\n​S-400 और एरो-3 ईरान के साथ जारी तनाव के बीच इजरायल ने इस सिस्‍टम को टेस्‍ट करने का दावा किया था। इजरायल ने इसे एक अहम घटना करार दिया था। इस मिसाइल को धरती के वातावरण में मौजूद लक्ष्‍य को टारगेट करके खत्‍म करने वाली टेक्‍नोलॉजी के साथा डिजाइन किया गया है। इसमें लगे हाई-रेजोल्‍यूशन इलेक्‍ट्रो-ऑप्टिकल सेंसर्स इसे और ताकतवर बनाते हैं। एस-400 को मुख्‍य तौर पर एयरक्राफ्ट को तबाह करने के मकसद से डिजाइन किया गया था। इसका एंटी-एयरक्राफ्ट सिस्‍टम एयरक्राफ्ट के साथ ही क्रूज और बैलेस्टिक मिसाइल को भी ध्‍वस्‍त कर सकता है। साथ ही यह जमीन पर मौजूद टारगेट्स को भी ध्‍वस्‍त कर सकती है। इसकी यही क्‍वालिटी इसे एरो-3 से बेहतर बनाती है।",
    "छोले की खेती करने का प्रयोग क्यों कर रहे हैं जर्मनी के किसान – DW – 15.09.2022": "15.09.2022 १५ सितम्बर २०२२\n\nधरती के नीचे पानी घटता जा रहा है और तापमान लगातार बढ़ता जा रहा है. ऐसे में किसानों के सामने चुनौती खड़ी हो रही है कि वे कौन सी फसल उगाएं. जर्मनी के कुछ किसान इसका हल निकाल रहे हैं.",
    "जर्मनी के सबसे प्रिय रूसी नेता नहीं रहे – DW – 31.08.2022": "जर्मनी गोर्बाचोव को जिस तरह सम्मान और प्यार देता है, वह उन्हें रूस ने कभी नहीं दिया. 91 साल की उम्र में मिखाइल गोर्बोचोव की मौत हो गई है.\n\nमिखाइल गोर्बाचोव ने 20वीं सदी की रूपरेखा तय की है और सोवियत कम्युनिस्ट पार्टी के महासचिव के रूप में उन्होंने एक तरह से इतिहास लिखा है. उनकी भूमिका अविवादित रूप से महत्वपूर्ण है और जर्मनी के लिए तो खासतौर से. नोबेल शांति पुरस्कार विजेता गोर्बाचोव को जर्मनी के पूर्वी और पश्चिमी हिस्से को मिलाने में मदद करने के लिए बड़ी तारीफें मिलीं.\n\nरूस के बाहर गोर्बाचोव को जो सम्मान मिला वह उन्हें अपने देश में कभी नसीब नहीं हुआ. नॉर्थ काकेशस में 1931 में जन्मे गोर्बाचोव मार्च 1985 में कम्युनिस्ट पार्टी के प्रमुख बन गए.\n\nयह भी पढ़ेंः शीतयुद्ध के 30 साल बाद भी एकता नहीं\n\nग्लास्नोस्त और पेरेस्ट्रोइका\n\nउस समय 54 साल के रहे गोर्बाचोव ने सोवियत ठहराव को खत्म करने की कोशिश की और इसका संबंध खासतौर से अमेरिका के संदर्भ में रूस की आर्थिक दिक्कतों से था. भ्रष्ट और लालफीताशाही वाले सोवियत तंत्र में बदलाव के लिए गोर्बाचोव ने सुधारों को लागू किया जिन्हें ग्लास्नोस्त और पेरेस्ट्रोइका के रूप में ख्याति मिली. ग्लास्नोस्त का मतलब है खुलापन और पेरेस्ट्रोइका यानी पुनर्संरचना. इन नीतियों के साथ ही उन्होंने अमेरिका और पश्चिमी देशों के साथ रिश्तों में भी सुधार किया. उनके नरम रुख को \"नई सोच\" कहा गया और इसका असर दुनिया के इतिहास पर अतुलनीय है.\n\n1990 में जब गोर्बाचोव रूस के पहले निर्वाचित राष्ट्रपति बने तो सोवियत संघ का प्रभाव पहले ही बहुत नीचे जा चुका था. पूर्वी यूरोप के सुदूर देश जब 1989 में सोवियत संघ से अलग हुए तो वह एक कभी ना भूलने वाली घटना थी. नाटो के सैन्य जवाब के रूप में तैयार हुई सोवियत संघ की वारसा संधि कमजोर पड़ गई थी. उधर दूसरे विश्वयुद्ध के खत्म होने के बाद सोवियत संघ के हाथ में बफर स्टेट के तौर पर इस्तेमाल हो रहे पूर्वी जर्मनी के नागरिक आजादी और लोकतंत्र के अलावा पश्चिमी जर्मनी के साथ एकीकरण के लिए आवाज बुलंद कर रहे थे.\n\nजर्मनी के एकीकरण को मंजूरी\n\nबहुत से सोवियत रुढ़िवादियों की अनिच्छा के बावजूद गोर्बाचोव ने इसे शांतिपूर्ण तरीके से होने दिया. वह अपनी ही पार्टी की राजनीति और सहयोगियों के विरोध से अलग हो गए. गोर्बाचोव के प्रमुख समर्थक और तब जर्मनी के चांसलर रहे हेल्मुट कोल ने कहा था, \"कठिन ऐतिहासिक घड़ी में मिखाइल गोर्बाचोव के निजी फैसले को कम करके नहीं देखा जाना चाहिए. बर्लिन की दीवार गिरने के 24 घंटे के भीतर स्टासी और केजीबी उन्हें समझाने की कोशिश कर रहे थे कि सोवियत सैनिक खतरे में हैं और सोवियत सेना को दखल देना चाहिए लेकिन गोर्बाचोव ने इनकार कर दिया.\"\n\nगोर्बाचोव और कोल की दोस्ती जर्मनी के एकीकरण के लिए सोवियत सहयोग की एक प्रमुख वजह थी. बाद में इसे टू प्लस फोर एग्रीमेंट के जरिए संभव किया गया जिसमें पूर्वी और पश्चिमी जर्मनी के साथ ही फ्रांस, ब्रिटेन, अमेरिका और सोवियत संघ साथ आए.\n\nसोवियत संघ का विघटन\n\nअंतरराष्ट्रीय मंच पर गोर्बाचोव का उभार घरेलू मोर्चे पर उनकी ताकत घटने के साथ शुरू हुआ. उनके सुधारों ने सोवियत संघ के टूटने का रास्ता तैयार किया और जिस वक्त यह टूट रहा था उस समय यूरोपीय और उसमें भी सबसे ज्यादा जर्मन उन्हें शांतिपूर्ण और लोकतांत्रिक क्रांति के लिए नायक के तौर पर देख रहे थे.\n\nगैररूसी सोवियत गणराज्यों में बाल्टिक देशों ने अलग होने की पहल की लेकिन रूसी हार्टलैंड में भी दरारें उभर रही थीं. गोर्बाचोव को मुक्त और निष्पक्ष चुनाव में कभी नहीं चुनने वाले नागरिक देश में गरीबी की समस्या बढ़ने के लिए उन्हें जिम्मेदार बता रहे थे. इसी परिदृश्य में बोरिस येल्तसिन ने शासन संभाला. इतिहासकारों में इस पर खूब बहस होती है कि सुपरपावर की दुर्दशा के पीछे गोर्बोचोव की नीतियां जिम्मेदार थी या सोवितय संघ की ऐसी बदहाली जो अब सुधारने लायक नहीं बची थी.\n\nमिखाइल गोर्बाचोव ने आज के यूरोप का इतिहास लिखा है तस्वीर: Vasily Maximiov/AFP/Getty Images\n\nअलग हो रहे गणराज्यों की नकेल कसने से जब गोर्बाचोव ने इनकार कर दिया तो कट्टरपंथियों ने उनके खिलाफ विद्रोह कर दिया. गोर्बाचोव को क्रीमिया में नजरबंद किया गया. हालांकि मॉस्को में नव निर्वाचित राष्ट्रपति बोरिस येल्त्सिन के समर्थकों ने विद्रोह नाकाम कर दिया.\n\nएक नई दुनिया\n\nगोर्बाचोव जब मॉस्को लौटे तो दुनिया बदल चुकी थी. उनकी प्रेसिडेंसी समेत सोवियत संस्थायें खत्म हो चुकी थीं. गोर्बाचोव ने 25 दिसंबर 1991 को औपचारिक रूप से इस्तीफा दिया और उसके कुछ ही घंटों बाद सोवियत संघ आधिकारिक रूप से विघटित हो गया.\n\nरूस के राजनीतिक मंच पर उनका आखिरी प्रदर्शन बहुत निराशाजनक था. 1996 के राष्ट्रपति चुनाव में उन्हें महज 0.5 फीसदी वोट मिले. पश्चिमी देशों में गोर्बाचोव लोकप्रिय बने रहे. मुमकिन है कि रूस एक दिन गोर्बाचोव को अच्छे रूप में याद करे लेकिन जर्मनी के इतिहास की किताबों में उनकी जगह हमेशा बहुत अहम रहेगी.",
    "जर्मनी के बाद अब यूरोपीयन यूनियन ने भी दी यूक्रेन को बड़ी आर्थिक मदद, जानें- किस काम आएगी ये राशि": "जर्मनी के बाद अब यूरोपीयन यूनियन ने भी दी यूक्रेन को बड़ी आर्थिक मदद, जानें- किस काम आएगी ये राशि\n\nजर्मनी के बाद यूरोपीयन यूनियन ने भी यूक्रेन को आर्थिक मदद के रूप में 50 करोड़ यूरो की मदद दी है। ये राशि खासतौर पर यूक्रेन में बेघर हुए लोगों शिक्षा और कृषि की हालत सुधारने पर खर्च किए जाएंगे।\n\nब्रसेल्‍स (एजेंसी)। जर्मनी के बाद अब यूरोपीयन यूनियन भी यूक्रेन को 50 करोड़ यूरो की आर्थिक मदद देगा। इसको लेकर यूक्रेन और ईयू के बीच में डील हो गई है। ये राशि युद्ध से प्रभावित लोगों के घर बनाने, उनकी शिक्षा और कृषि पर खर्च किए जाएंगे। ब्रसेल्‍स में ईयू और यूक्रेन के पीएम के बीच हुई बातचीत के बाद ये डील हुई है। यूक्रेन के पीएम Denys Shmygal यूक्रेन एसोसिएशन काउंसिल के सदस्‍यों के साथ ब्रसेल्‍स पहुंचे हुए हैं।\n\nजर्मनी से मिली है आर्थिक मदद\n\nगौरतलब है कि जर्मनी ने भी दो दिन पहले ही यूकेन को 20 करोड़ यूरो की मदद दी है। यूक्रेन को रूस से 7 माह से जारी युद्ध में जबरदस्‍त नुकसान उठाना पड़ा है। यूक्रेन के करीब 20 लाख लोगों को अपना घर छोड़कर दूसरे देशों में शरण लेनी पड़ी है। इतना ही नहीं युद्ध प्रभावित इलाकों में हजारों रिहायशी इमारतें, स्‍कूल, कालेज, दफ्तर और अस्‍पताल तक रूस के हमलों की भेंट चढ़ चुके हैं। यूक्रेन के राष्‍ट्रपति लगातार अमेरिका, कनाडा और दूसरे यूरोपीय देशों से भारी और अत्‍याधुनिक हथियारों की मांग कर रहे हैं, जिससे रूस को हराया जा सके।\n\nइस काम आई ये राशि\n\nफंड को जारी करने के बाद ईयू की तरफ से कहा गया है कि इस राशि से बेघर हुए लोगों को छत दिलाने, बच्‍चों और युवाओं को शिक्षा दिलाने में मदद मिल सकेगी। ईयू ने ये भी कहा है कि इस मदद से युद्ध से पिछड़े कृषि सेक्‍टर को भी दोबारा पटरी पर लाया जा सकेगा। इससे पहले यूरोपीयन यूनियन ने अप्रैल में यूक्रेन को आर्थिक मदद मुहैया करवाई थी। इसके अलावा यूक्रेन हाईटेक ट्रेनिंग और इंडस्‍ट्री के लिए ईयू की डिजीटल इकनामी के लिए भी एप्‍लाई कर सकता है। यूक्रेन पर रूस के हमले के बाद सोमवार को पहली बार ईयू और यूक्रेन ऐसोसिएशन काउंसिल के के बीच बैठक हुई थी।\n\nयूक्रेन को ईयू की सदस्‍यता\n\nब्रसेल्‍स में हुई बैइक का नेतृत्‍व ईयू के विदेश नीति के प्रमुख जोसेफ बोरेल ने किया था। इमसें ईयू के एललार्जमेंट कमीशनर ओलिवर वरहेली ने भी हिस्‍सा लिया था। इसमें ईयू के नए सदस्‍य के रूप में यूक्रेन को सदस्‍यता दिए जाने पर भी विचार किया गया। हालांकि इसमें अभी करीब एक साल का समय और लग सकता है। ईयू ने ये भी कहा कि कीव को रूस से जीतने के लिए नए और अत्‍याधुनिक हथियार दिए जाने चाहिए। साथ ही इसमें रूस पर प्रतिबंधों को और अधिक कड़ा करने की भी बात कही गई।\n\nईयू में शामिल है ये 27 देश\n\nगौरतलब है कि यूक्रेन ईयू का सदस्‍य नहीं है। ईयू में फिलहाल 27 देश शामिल हैं। इनके नाम आस्ट्रिया, बेल्जियम, बुल्‍गारिया, क्रोएशिया, साइप्रस, चेकिया, डेनमार्क, स्‍तोनिया, फिनलैंड, फ्रांस, जर्मनी, ग्रीस,,हंगरी, आयरलैंड, इटली, लात्विया, लिथुवानिया, लग्‍जमबर्ग, माल्‍टा, नीदरलैंड, स्‍वीडन, स्‍पेन, स्‍लोवानिया, स्‍लोवाकिया, रोमानिया, पुर्तगाल और पौलेंड है।\n\nसबसे ज्‍वलंत मुद्दा\n\nइस बैठक में यूरोप के सामने सबसे बड़ी समस्‍या के रूप मे आने वाले एनर्जी क्राइसेस पर भी चर्चा हुई। ईयू ने कहा कि ये मौजूदा समय का सबसे ज्‍वलंत मुद्दा है। यूक्रेन के पीएम ने कहा है कि ब्रसेल्‍स में उनका ईयू अधिकारियों ने सम्‍मान किया। आपको बता दें कि यूक्रेन के पास समूचे यूरोप को एनर्जी क्राइसेस से उबार लेने का जरिया है। उसके पास जमीन के नीचे गैस का अपार भंडार है। इससे वो एनर्जी मार्केट में रूस को भी सीधी टक्‍कर दे सकता है।\n\nये भी पढ़ें:-\n\nयूरोप में रूस की गैस सप्‍लाई हुई बंद तो जर्मनी को अपने न्‍यूक्लियर प्‍लांट्स के लिए मजबूरन उठाना पड़ा ये कदम\n\nShireen Abu Akleh: जानें- कौन थी शिरीन, जिसकी मौत पर चार माह बाद भी मचा हैं हंगामा, क्‍या है इजरायल आर्मी की फाइनल रिपोर्ट\n\nLiz Truss Challenges: ब्रिटेन की नई पीएम लिज ट्रस के लिए आसान नहीं होगी राह, कई चुनौतियों से पाना होगा पार",
    "जर्मन बॉर्डर के पास परमाणु कचरा दफनाने पर विवाद – DW – 12.09.2022": "परमाणु कचरे को लेकर जर्मनी और स्विट्जरलैंड में विवाद भड़क सकता है. स्विट्जरलैंड, जर्मन बॉर्डर के पास परमाणु कचरे का भूमिगत भंडार बनाना चाहता है. जर्मनी उससे ऐसा न करने की अपील कर रहा है.\n\nजर्मनी के चांसलर ओलाफ शॉल्त्स ने स्विट्जरलैंड से बॉर्डर के पास परमाणु कचरे को नहीं दफनाने की अपील की है. बर्लिन ने चेतावनी देते हुए कहा है कि सीमा के पास परमाणु कचरा दफनाने से जर्मनी के लोगों पर भी भारी बोझ पड़ेगा. राजधानी बर्लिन में एक प्रेस कॉन्फ्रेंस के दौरान शॉल्त्स ने कहा, \"स्विस सरकार में जिम्मेदार लोगों के साथ सामान्य चैनल के जरिए\" बातचीत की जाएगी.\n\nस्विट्जरलैंड ने शनिवार को एलान किया कि देश के उत्तर में रेडियोएक्टिव कचरे को दफन करने के लिए जगह का चुनाव कर लिया गया है. नॉएर्डलिष लेगर्न नाम की यह जगह जर्मन सीमा से बहुत दूर नहीं है. स्विस अधिकारी वहां जमीन में बेहद गहराई में जियोलॉजिकल स्टोरेज बनाना चाहते हैं.\n\nपरमाणु कचरे को ऐसे ठिकाने लगाया जाता है To view this video please enable JavaScript, and consider upgrading to a web browser that supports HTML5 video\n\nजर्मनी परमाणु कचरे पर संवेदनशील\n\nइस बात की पूरी संभावना है कि इस बारे में अंतिम निर्णय 2029 से पहले नहीं लिया जाएगा. लेकिन शीत युद्ध के कड़वे अनुभवों की वजह से परमाणु कचरा जर्मनी के लिए बेहद संवेदनशील मसला है. शीत युद्ध के दौरान जर्मनी में भारी संख्या में अमेरिकी हथियार और परमाणु बम रखे गए थे. चेरनोबिल और फुकुशिमा हादसे की यादें आज भी लोगों को डराती हैं.\n\nइन चिंताओं को दूर करने के लिए जर्मन सरकार ने स्विस सरकार को मुआवजा देने की पेशकश भी की है. जर्मन सरकार के प्रवक्ता के मुताबिक न्यूक्लियर वेस्ट फैसिलिटी को कहीं और ले जाने के बदले मुआवजे पर बातचीत हुई है. मुआवजे को स्थानीय इलाके के विकास में खर्च किए जाने की पेशकश की गई.\n\nजर्मनी का गोरलेबेन परमाणु कचरा भंडार तस्वीर: Sina Schuldt/dpa/picture alliance\n\nस्विट्जरलैंड ने करीब 50 साल की रिसर्च के बाद परमाणुधर्मी कचरे को दफनाने के लिए यह जगह खोजी है. जर्मनी की तरह स्विट्जरलैंड भी परमाणु ऊर्जा से किनारा करना चाहता है. फिलहाल स्विट्जरलैंड के पास 4 परमाणु बिजलीघर हैं. देश की करीब 40 फीसदी बिजली इन्हीं रिएक्टरों से आती हैं, लेकिन परमाणु बिजलीघर खतरनाक रेडियोएक्टिव कचरा भी पैदा करते हैं.\n\nफिनलैंड के लोगों को परमाणु कचरे से डर नहीं लगता?\n\nस्विस परमाणु भंडार में जर्मनी का कचरा नहीं\n\nस्विस अधिकारियों का कहना है कि नॉएर्डलिष लेगर्न, जमीन की गहराई में परमाणु कचरे को दफन करने की सबसे मुफीद जगह है. फिलहाल स्विट्जरलैंड का परमाणु कचरा वुरेलिंगेन में दफनाया जाता है, यह जगह भी जर्मन सीमा से 15 किलोमीटर ही दूर है.\n\nजर्मनी के पर्यावरण मंत्रालय का कहना है कि स्विट्जरलैंड की नई साइट पर अपना परमाणु कचरा दफनाने में उसकी कोई दिलचस्पी नहीं हैं. पर्यावरण मंत्रालय के प्रवक्ता ने कहा, \"जर्मनी ने अपने परमाणु कचरे के निस्तारण के लिए अपना ठिकाना बनाने का फैसला किया है, इसे यूरोपीय साझेदारों के साथ साझा नहीं किया जाएगा. हम अपने कचरे के लिए खुद जिम्मेदार हैं.\"\n\nओएसजे/एमजे (डीपीए, एएफपी)",
    "संकट के दौर में इन उपायों से ऊर्जा बचा रहा है जर्मनी – DW – 07.09.2022": "बहुत से लोगों ने सर्दियों के लिये लकड़ी जमा करनी शुरू कर दी है. गैस की महंगाई और उसकी कमी को देखते हुए इसका इस्तेमाल करना पड़ सकता है. बहुत से घरों में अब भी ऐसी फायरप्लेस और चिमनियां लगी हुई हैं जिनमें लकड़ी जला कर घर को गर्म किया जा सकता है. हालत ये हो गई है कि लकड़ी बेचने वाली दुकानें कोटा तय कर रही हैं.",
    "जर्मनी से लौटे CM मान ने की केजरीवाल से मुलाकात, अहम मुद्दों पर हुई चर्चा": "चंडीगढ़। आज पंजाब मुख्यमंत्री भगवंत मान जर्मनी से लौट आए हैं। जर्मनी से लौटते ही सी.एम. मान दिल्ली मुख्यमंत्री अरविंद केजरीवाल से मिलने पहुंचे। यह बैठक 1-2 घंटे तक चली इस दौरान पंजाब के कई मुद्दों पर चर्चा हुई। बैठक के बाद सी.एम. मान व केजरीवाल ने इकट्ठे लंच भी किया। बता दें पंजाब में बड़ा मुद्दा ऑपरेशन लॉटस चल रहा है जिसमें आप सरकार बीजेपी पार्टी पर आरोप लगाती हुई नजर आ रहा है। आम आदमी पार्टी का कहना है कि भाजपा उनके विधायकों को खरीदने के कोशिश कर रही है।",
    "पैसेंजर्स बोले- नशे में थे; कांग्रेस अध्यक्ष पद का चुनाव लड़ेंगे थरूर, गहलोत भी दौड़ में": "Hindi News\n\nNational\n\nDainik Bhaskar News Headlines; Chandigarh University Video Link | Bhagwant Mann Germany Airport Controversy\n\nमॉर्निंग न्यूज ब्रीफ जर्मनी में प्लेन से उतारे गए पंजाब के CM: पैसेंजर्स बोले- नशे में थे; कांग्रेस अध्यक्ष पद का चुनाव लड़ेंगे थरूर, गहलोत भी दौड़ में\n\nनमस्कार,\n\nशुरुआत कांग्रेस अध्यक्ष पद के चुनाव की खबर से...। इस बार हो सकता है, गांधी परिवार से कांग्रेस का अध्यक्ष न हो। यह हम नहीं कर रहे बल्कि पार्टी के दिग्गजों के आगे आने से कयास लगने शुरू हो गए हैं। दरअसल, सीनियर लीडर शशि थरूर ने अध्यक्ष पद के लिए चुनाव लड़ने का मन बनाया है। उन्होंने इसके लिए सोनिया गांधी से मिलकर इजाजत भी मांगी। वहीं, राजस्थान के मुख्यमंत्री अशोक गहलोत भी दौड़ में हैं। सोनिया ने किसी को भी मना नहीं किया है।\n\nउधर, पंजाब के मुख्यमंत्री भगवंत मान के साथ विवाद जुड़ गया है। जर्मनी में जिस प्लेन से उन्हें आना था, उससे उतार दिया गया। वजह उनका नशे में धुत होना बताई जा रही है।\n\nदेश-दुनिया की बड़ी खबरें सिर्फ 5 मिनट में पढ़िए, मॉर्निंग न्यूज ब्रीफ में…\n\nसबसे पहले आज के प्रमुख इवेंट्स, जिन पर होगी नजर\n\nEWS आरक्षण को चुनौती देने वाली याचिकाओं पर सुप्रीम कोर्ट में सुनवाई होगी।\n\nमोहाली में भारत-ऑस्ट्रेलिया के बीच टी-20 मैचों की सीरीज का पहला मुकाबला होगा।\n\n5 बड़ी खबरें, जो आपको अपडेट रखेंगी\n\n1. कांग्रेस अध्यक्ष पद का चुनाव लड़ेंगे शशि थरूर, सोनिया से ली इजाजत, गहलोत भी दौड़ में\n\nकांग्रेस के दो दिग्गज नेता पार्टी के अध्यक्ष पद का चुनाव लड़ सकते हैं। एक तरफ राजस्थान के मुख्यमंत्री अशोक गहलोत हैं तो दूसरी तरफ केरल से पार्टी सांसद शशि थरूर। सूत्रों के मुताबिक, गहलोत 26 से 28 सितंबर के बीच कभी भी नामांकन दाखिल कर सकते हैं। वहीं, थरूर ने भी सोमवार को सोनिया गांधी से मिलकर मैदान में उतरने की तैयारी कर ली है। पढ़ें पूरी खबर\n\n2. पंजाब के CM को जर्मनी में फ्लाइट से उतारा, नशे में थे; उनकी वजह से 4 घंटे लेट हुए\n\nपंजाब के मुख्यमंत्री भगवंत मान के जर्मनी से लौटने के बाद एक विवाद छिड़ गया है। दावा किया जा रहा है कि फ्रैंकफर्ट से उन्हें जिस विमान से दिल्ली आना था, उससे उन्हें उतार दिया गया था। उन्होंने रविवार को दूसरी फ्लाइट ली। हालांकि पंजाब सरकार के अधिकारियों ने इन दावों को खारिज करते हुए कहा है कि भगवंत मान का स्वास्थ्य ठीक नहीं था। पढ़ें पूरी खबर\n\n3. कैप्टन अमरिंदर सिंह ने बेटे-बेटी के साथ BJP जॉइन की, अपनी पार्टी का भाजपा में विलय किया\n\nपंजाब के पूर्व मुख्यमंत्री कैप्टन अमरिंदर सिंह ने सोमवार शाम भाजपा जॉइन कर ली। दिल्ली में BJP मुख्यालय में केंद्रीय कृषि मंत्री नरेंद्र तोमर ने उन्हें पार्टी की सदस्यता दिलवाई। कैप्टन के साथ उनके कई पुराने साथी भी भाजपा में शामिल हुए। कैप्टन ने अपनी 'पंजाब लोक कांग्रेस' पार्टी का विलय भी BJP में कर दिया। पढ़ें पूरी खबर\n\n4. चंडीगढ़ यूनिवर्सिटी की छात्राओं को इंटरनेशनल कॉल पर वीडियो वायरल करने की धमकी\n\nचंडीगढ़ यूनिवर्सिटी वीडियो लीक का इंटरनेशनल कनेक्शन सामने आया है। इस साजिश के पीछे विदेश में बैठे कुछ लोगों का हाथ बताया जा रहा है। इसका खुलासा तब हुआ, जब हॉस्टल की कुछ लड़कियों को कनाडा के नंबर से इंटरनेशनल कॉल आईं। धमकी मिली कि वीडियो वायरल कर दिया जाएगा। पढ़ें पूरी खबर\n\n5. राजस्थान में कोर्ट के बाहर गैंगस्टर का दिनदहाड़े मर्डर, 9 गोलियां मारीं; 2 साथी गंभीर घायल\n\nराजस्थान में नागौर कोर्ट परिसर में सोमवार को दिनदहाड़े गैंगवार हो गया। कोर्ट परिसर के बाहर पुलिस के सामने ही शूटर्स ने गैंगस्टर संदीप विश्नोई को गोलियों से भून दिया। मौके पर ही उसकी मौत हो गई। संदीप नागौर जेल में ही बंद था। इसी गोलीबारी में उसके दो साथी गंभीर रूप से घायल हुए हैं। घटना का सीसीटीवी फुटेज भी सामने आया है। पढ़ें पूरी खबर\n\nकुछ अहम खबरें हेडलाइन में...\n\nखबर लेकिन कुछ हटके…\n\n4000 साल पहले शुरू हुआ रंगों से इलाज, स्ट्रेस-माइग्रेन-डिप्रेशन और BP जैसी बीमारियां दूर कर रहे कलर\n\nक्या आप हर सोमवार को सफेद और बृहस्पतिवार को पीले रंग के कपड़े पहनते हैं? इंटव्यू में जाते वक्त लाल साड़ी या पिंक शर्ट आपकी पहली पसंद होती है? क्या आपने भी पुखराज, माणिक, मोती जैसे महंगे रत्नों की अंगूठी पहनी हुई है? अगर हां तो आप जाने-अनजाने में कलर थेरेपी का इस्तेमाल कर रहे हैं। कलर थेरेपी से रोगों का इलाज हो रहा है। पढ़ें पूरी खबर\n\nआज का कार्टून\n\nखबरें जो सबसे ज्यादा पढ़ी गईं…\n\nफोटो जो खुद में खबर है...\n\nयह तस्वीर केरल के अलाप्पुझा जिले के पुन्नमदा झील की है। राहुल गांधी भारत जोड़ो यात्रा पर केरल में है। उन्होंने सोमवार को पुन्नमदा झील में आयोजित बोट रेस में हिस्सा लिया। इस दौरान वे खुद चप्पू चलाते नजर आए। इसी झील में हर साल फेमस नेहरू ट्रॉफी बोट रेस का आयोजन भी किया जाता है।\n\nआज के दिन इतिहास में क्या हुआ था\n\nभारतीय अंतरिक्ष अनुसंधान केंद्र यानी इसरो ने 20 सितंबर 2004 को जीसैट-3 लॉन्च किया था, जिसे एजुसैट के नाम से भी जाना जाता है। यह भारत का पहला डेडिकेटेड एजुकेशनल सैटेलाइट है। इससे सैटेलाइट-बेस्ड टू-वे कम्युनिकेशन स्थापित हुआ, जिससे क्लासरूम में एजुकेशनल कंटेंट डिलीवर किया जा रहा है। कोविड-19 के प्रसार को रोकने के लिए लगाए गए लॉकडाउन के दौरान एजुसैट का इस्तेमाल कई राज्यों में सरकारी स्कूलों तक एजुकेशनल कंटेंट पहुंचाने के लिए हुआ है।\n\nमेष राशि वालों को सितारों का साथ मिलेगा। जानिए, आज का राशिफल\n\nआपका दिन शुभ हो, पढ़ते रहिए दैनिक भास्कर ऐप…\n\nमॉर्निंग न्यूज ब्रीफ को और बेहतर बनाने के लिए हमें आपका फीडबैक चाहिए। इसके लिए यहां क्लिक करें...",
    "Editors Take: क्या जर्मनी में मंदी आने का है डर? जानिए अनिल सिंघवी से | Zee Business": "Editors Take: क्या जर्मनी में मंदी आने का है डर? जानिए अनिल सिंघवी से\n\nUpdated: Tue, Sep 06, 2022 09:01 am\n\nक्या जर्मनी में मंदी आने का है डर? क्या नेचुरल गैस पर निर्भरता बढ़ाएगा जर्मनी की परेशानी? यूरोपीय देशों की इकोनॉमी खतरे में, भारत को कैसे होगा फायदा? जानिए अनिल सिंघवी से.",
    "जर्मनी में शख्स ने लगाए 'अल्लाहु अकबर' के नारे और चाकू से दो लोगों को किया घायल, पुलिस ने मारी गोली": "Knife Attack in Germany : जर्मनी के अंसबाक में 2016 में आतंकी हमला हुआ था जिसमें एक सुसाइड बॉम्बर ने एक वाइन बार के बाहर 15 लोगों को घायल कर दिया था। बॉम्बर की पहचान मोहम्मद दलील के रूप में हुई थी। 27 वर्षीय दलील सीरियाई शरणार्थी था जिसके तार इस्लामिक स्टेट से जुड़े हुए थे।"
}