{
    "चीन के ताइवान पर लगे कई प्रतिबंधों से किसानों को हो रही है मुश्किल, सता रही नुकसान की चिंता": "नैंसी की ताइवान यात्रा से बौखलाए चीन ने ताइवान पर जो प्रतिबंध लगाए थे वो अब तक बरकरार हैं। इसकी वजह से अब किसानों को नुकसान की चिंता सता रही है। वे मानते हैं कि ये राजनीति से प्रेरित प्रतिबंध हैं।\n\nनई दिल्‍ली (आनलाइन डेस्‍क)। ताइवान के मुद्दे पर आक्रामक रुख दिखाने वाले चीन के व्‍यवहार में कोई नरमी आती दिखाई नहीं दे रही है। अमेरिकी प्रतिनिधिसभा की स्‍पीकर नैंसी पेलोसी के ताइवान दौरे के बाद चीन ने जो प्रतिबंध ताइवान पर व्‍यापार को लेकर लगाए हुए थे वो बादस्‍तूर जारी हैं। इससे न केवल ताइवान के फल व मछली उत्‍पादकों को नुकसान होने का डर बना हुआ है बल्कि भविष्‍य की भी चिंता सताने लगी है। गौरतलब है कि ताइवान से हर रोज हजारों टन फल और मछली चीन जाती रही है।\n\nनुकसान की आशंका\n\nनैंसी की यात्रा से पहले तक ये व्‍यापार जारी था। लेकिन नैंसी की यात्रा के बाद चीन ने इस पर पूरी तरह से प्रतिबंध लगा दिया है। पहले ताइवान से लाखों किलो चकोतरे चीन भेजे जाते थे। ताइवान के किसान इनकी पैदावार भी चीन को ध्‍यान में रखते हुए ही किया करते थे। लेकिन अब हालात बदल चुके हैं। ताइवान के हुलियन काउंटी के मुलीन ऊ के मुताबिक चीन में चकोतरे (Pumelo) की खपत काफी अधिक होती है।\n\nताइवान को मिले आर्डर रद\n\nनैंसी के ताइवान आने से गुस्‍साए चीन ने ताइवान को मिले सभी आर्डर रद कर दिए और ताइवान से इंपोर्ट पर बैन लगा दिया। मुलीन के अलावा ऐसे कई किसान हैं जो ताइवान में इनकी खेती चीन को ध्‍यान में रखते हुए करते हैं। इन सभी को अब नुकसान का डर सता रहा है। ताइवान की Hualien Ruisui टाउनशिप से ही सालाना करीब 1.80 लाख किग्रा चकोतरा चीन भेजा जाता है। चीन के प्रतिबंध के बाद से इन किसानों पर संकट के बादल मंडरा रहे हैं। इन्‍हें ये भी नहीं पता है कि हालात कब सही होंगे। सही होंगे भी या नहीं , इस बारे में भी ये कुछ नहीं जानते हैं।\n\nनुकसान का सौदा\n\nचीन के फैसले के बाद इन किसानों के लिए दूसरे देशों में अपने उत्‍पादों को भेजना महंगा तो है ही साथ ही नुकसान का सौदा नहीं रहा है। दूसरे देश अब इनकी फसल के औने-पौने दाम दे रहे हैं। हालांकि, इस तरह के सौदे से इनको पहले की अपेक्षा नुकसान कम होगा क्‍योंकि इन्‍हें इनकी फसल के कुछ दाम जरूर मिल जाएंगे। लेकिन ये खुद को नुकसान से नहीं बचा सकेंगे।\n\nचीन का बैन राजनीति से प्रेरित\n\nनैंसी के ताइवान आने के बाद चीन ने केवल चकोतरे पर ही नहीं बल्कि ताइवान से आने वाले खट्टे फलों और छोटी समुद्री मछलियों के आयात पर प्रतिबंध लगा रखा है। इससे इस कारोबार में लगे हजारों लोगों पर संकट के बादल मंडरा रहे हैं। इन सभी का हाल मुलीन जैसा ही है। हालांकि इनका कहना है कि चीन ने ताइवान पर जो प्रतिबंध लगाया है वो राजनीति से प्रेरित है।\n\nताइवान से आने वाली म‍छलिया\n\nचीन ने आरोप लगाया है कि ताइवान से आई मछलियां कई तरह के प्रतिबंधित कैमिकल से दूषित होती हैं। हालांकि इस काम में लगे ताइवानी इन आरोपों को सिरे से खारिज करते हैं। बता दें कि ताइवान में होने वाली करीब 90 फीसद पैदावार चीन को निर्यात चीन को होता है। ऐसे में इन किसानों की हालत का अंदाजा आसानी से लगाया जा सकता है। गौरतलब है कि तनाव के बीच भी चीन का ताइवान सबसे बड़ा ट्रेडिंग पार्टनर रहा है। चीन ताइवान से करीब 28 फीसद चीजों का आयात करता है।\n\nताइपे टाइम्‍स की खबर के अनुसार",
    "China Taiwan Issue: ताइवान में अमेरिकी दखल से बौखलाया चीन, कहा- बाहरी हस्तक्षेप के खिलाफ लेंगे सख्त एक्शन": "China Taiwan Tension: चीन ने ताइवान (Taiwan) के प्रति अपने रुख को लेकर एक बार फिर से किसी भी बाहरी हस्तक्षेप को लेकर कड़ा एतराज जताया है. चीन के विदेश मंत्री वांग यी (Wang Yi) ने शनिवार को ताइवान पर हस्तक्षेप के खिलाफ चेतावनी दी. चीनी विदेश मंत्री ने न्यूयॉर्क में चल रही संयुक्त राष्ट्र महासभा (United Nations General Assembly) की वार्षिक बैठक में बताया कि बीजिंग द्वीप की स्वतंत्रता के लिए किसी भी बाहरी समर्थन को रोकने के लिए \"सशक्त कदम\" उठाएगा. चीनी विदेश मंत्री ने इशारों-इशारों में अमेरिका को ताइवान के मसले से दूर रहने की हिदायत दी है.\n\nचीन के शीर्ष राजनयिक ने संयुक्त राष्ट्र महासभा के एक भाषण में कहा कि हमें ताइवान की स्वतंत्रता अलगाववादी गतिविधियों का सबसे दृढ़ संकल्प के साथ मुकाबला करना चाहिए और बाहरी हस्तक्षेप का विरोध करने के लिए सबसे सशक्त कदम उठाना चाहिए. उन्होंने कहा कि चीन के एकीकरण में बाधा डालने का कोई भी कदम इतिहास के पहियों से कुचला जाना तय है.\n\nताइवान को लेकर चीन के रुख में नरमी\n\nहांलाकि, इससे पहले चीन ने ताइवान के प्रति अपने रुख को नरम करते हुए बुधवार 22 सितंबर को कहा था कि स्वशासित द्वीप का चीन के अधीन आना निश्चित है लेकिन वह इसे शांतिपूर्ण तरीके से करने का प्रयास करेगा. वहीं, हाल में अमेरिका राष्ट्रपति जो बाइडन (Joe Biden) ने एक बयान दिया था कि अगर चीन, ताइवान पर हमला करता है तो उनका देश स्वशासित द्वीप की रक्षा करेगा.\n\nअमेरिका के दखल से बौखलाया चीन\n\nदरअसल, चीन ताइवान में अमेरिका की दखलअंदाजी से बौखलाया हुआ है. चीन को ताइवान में अमेरिका की मौजूदगी रास नहीं आ रही है. लिहाजा चीन ने अब अमेरिका को लेकर तीखी बयानबाजी करना शुरू कर दिया है. चीनी विदेश मंत्री वांग यी ने अमेरिकी विदेश मंत्री एंटनी ब्लिंकन से साफ शब्दों में कहा कि ताइवान पर अमेरिका बहुत ही गलत और खराब सिग्नल भेज रहा है. वांग ने कहा कि इसकी वजह से ताइवान की आजादी की तेज होती गतिविधियों से शांतिपूर्ण समाधान की संभावना कम होती चली जाएगी.\n\nइसे भी पढेंः-\n\nAnkita Bhandari Murder Case: फास्ट ट्रैक कोर्ट में होगी अंकिता भंडारी मर्डर केस की सुनवाई, CM धामी ने दिए निर्देश\n\nLalu Vs Shah: नीतीश के साथ सोनिया गांधी से मिलने जाएंगे लालू यादव, बोले- सरकार जाने से शाह बौखलाए हुए हैं",
    "सीसीपी ताइवान के प्रति अपनी नीति को मजबूत करेगा, एकीकरण के प्रयासों को दोगुना करेगा": "चीनी कम्युनिस्ट पार्टी (सीसीपी) 16 अक्टूबर को होने वाली अपनी 20वीं राष्ट्रीय कांग्रेस से पहले ताइवान के एकीकरण के प्रयासों को दोगुना कर देगी। लिबर्टी टाइम्स के अनुसार, ताइवान की मेनलैंड अफेयर्स काउंसिल (मैक) द्वारा कमीशन किए गए एक श्वेत पत्र में कहा गया है कि सीपीपी उन नीतियों की घोषणा करेगी जो ताइवान मुद्दे को हल करने के लिए पार्टी की समग्र रणनीति पर ध्यान केंद्रित करती हैं।\n\nताइवान न्यूज की रिपोर्ट के अनुसार, इसमें कहा गया है कि पार्टी तीन प्रमुख तरीकों से ताइवान के प्रति अपनी नीति को मजबूत करेगी।\n\nसबसे पहले, यह \"स्वतंत्रता के खिलाफ एक चीन\" के रुख का समर्थन करेगा और विदेशी हस्तक्षेप का विरोध करेगा। राजनयिक दबाव और सैन्य अभ्यास बढ़ाकर, चीन एक साथ तथाकथित \"ताइवान स्वतंत्रता बलों\" को दबा देगा और अमेरिका, जापान और अंतर्राष्ट्रीय समुदाय को हस्तक्षेप करने से रोकेगा।\n\nपार्टी ताइवान के व्यापारियों, युवाओं और जनता के साथ \"विकास एकीकरण\" को और अधिक कानूनों और कार्यों के माध्यम से बढ़ावा देगी। रिपोर्ट में कहा गया है कि इसका अंतिम लक्ष्य ताइवानियों को चीनी नागरिकों के समान व्यवहार का आनंद लेने देना है।\n\nअंत में, पार्टी अपने एकीकरण लक्ष्यों को आगे बढ़ाएगी। 10 अगस्त को प्रकाशित बीजिंग की रिपोर्ट \"द ताइवान क्वेश्चन एंड चाइनाज रीयूनिफिकेशन इन द न्यू एरा\" में कहा गया है कि चीन पहली बार ताइवान में सैनिक या प्रशासनिक कर्मियों को भेजने पर विचार करेगा, जो कि पिछले दो श्वेत पत्रों से अलग है जिसमें कहा गया है। एकीकरण के बाद सीपीपी उन्हें ताइवान नहीं भेजेगी।\n\nमैक के श्वेत पत्र के अनुसार, 2019 में हांगकांग के विरोध ने चीनी क्षेत्र पर \"एक देश, दो प्रणालियों\" के कार्यान्वयन के संबंध में बीजिंग की विचार प्रक्रिया और कार्यों को प्रभावित किया, ताइवान समाचार की सूचना दी।\n\nसीपीपी ने हांगकांग को नियंत्रित करने के अपने अनुभव से आकर्षित किया और रिपोर्ट में जोर देकर कहा कि वह ताइवान पर \"बल के प्रयोग को नहीं छोड़ेगा\" और उसके पास \"सभी आवश्यक उपाय करने का विकल्प\" है।\n\nहाल के दिनों में, चीन ने ताइवान के एडीआईजेड में नियमित रूप से विमान भेजकर ग्रे ज़ोन रणनीति के अपने उपयोग में वृद्धि की है, जिसमें अधिकांश घटनाएं दक्षिण-पश्चिम कोने में होती हैं, यूएस हाउस स्पीकर नैन्सी पेलोसी की यात्रा के बाद।\n\nपिछले महीने यूएस हाउस की स्पीकर नैन्सी पेलोसी के ताइवान जाने के बाद चीन ने समय के साथ दोहराया है कि दुनिया में केवल एक चीन है और ताइवान चीन के क्षेत्र का एक अविभाज्य हिस्सा है। चीन का दावा है कि पीपुल्स रिपब्लिक ऑफ चाइना की सरकार पूरे चीन का प्रतिनिधित्व करने वाली एकमात्र कानूनी सरकार है।\n\nग्रे ज़ोन रणनीति को \"स्थिर-राज्य निरोध और आश्वासन से परे प्रयासों या प्रयासों की श्रृंखला के रूप में परिभाषित किया गया है जो बल के प्रत्यक्ष और बड़े उपयोग के बिना किसी के सुरक्षा उद्देश्यों को प्राप्त करने का प्रयास करता है।\"\n\n\n\n\n\n\n\n\n\n\n\n",
    "Fact Check: भूकंप में अपने घायल साथी को पीठ पर ले जाने का वीडियो चीन का है, ताइवान का नहीं": "भूकंप के दौरान अपने साथी को पीठ पर लादकर ले जाने का वीडियो चीन के सिचुआन प्रांत का है। 1 जून 2022 को वहां के बाओसिंक्ग काउंटी में भूकंप आया था, जिसके बाद स्कूल में मौजूद अपने घायल साथी को पीठ पर लादकर एक छात्र नीचे लाया था। इस वीडियो का ताइवान से कोई संबंध नहीं है।\n\nनई दिल्ली (विश्वास न्यूज)। भूकंप के झटकों से ताइवान का काफी हिस्सा प्रभावित हुआ है। इस बीच सोशल मीडिया पर एक वीडियो वायरल हो रहा है। 15 सेकंड के इस वीडियो में कुछ लोगों को कमरे से भागते हुए देखा जा सकता है। इस भगदड़ में एक शख्स अपने साथी को पीठ पर उठाकर ले जा रहा है। वहीं, पर उसकी बैसाखी भी रखी हुई है। इस वीडियो को शेयर कर कुछ यूजर्स दावा कर रहे हैं कि वायरल वीडियो ताइवान में हाल में आए भूकंप के दौरान का है।\n\nविश्वास न्यूज ने अपनी पड़ताल में पाया कि भूकंप में अपने साथी को बचाने वाला यह वीडियो चीन का है, न कि ताइवान का। वीडियो को भ्रामक दावे के साथ वायरल किया जा रहा है।\n\nक्या है वायरल पोस्ट\n\nफेसबुक यूजर Muzzammil Hamidani (आर्काइव लिंक) ने 18 सितंबर को वीडियो पोस्ट करते हुए लिखा,\n\nAn employee is rescuing his handicapped colleague in office during #taiwanearthquake\n\n(ताइवान में भूकंप के दौरान एक कर्मचारी अपने विकलांग साथी को बचाते हुए।)\n\nट्विटर यूजर ALERT NEWS (आर्काइव लिंक) ने भी 18 सितंबर को वीडियो पोस्ट करते हुए समान दावा किया।\n\nपड़ताल\n\nवायरल दावे की पड़ताल के लिए हमने सबसे पहले कीवर्ड से गूगल पर इसको ओपन सर्च किया। इसमें हमें रेडिट डॉट कॉम पर यह वीडियो मिला। इसमें 9 सितंबर 2022 को अपलोड किया गया है। इसका टाइटल है, A guy carrying his friend with disability in leg while an earthquake hit। हिंदी अनुवाद- भूकंप आने पर पैर से विकलांग अपने दोस्त को पीठ पर लेकर जा रहा एक व्यक्ति। मतलब यह हाल में ताइवान में आए भूकंप का नहीं है।\n\nट्विटर अकाउंट Zona F Noticias पर 12 सितंबर 2022 को इस वीडियो को अपलोड किया गया है। इसमें लिखा है कि चीन में भूकंप के दौरान एक युवक द्वारा अपने साथी को पीठ पर ले जाने का वीडियो वायरल हुआ है। उसके साथी के पैर में चोट लगी है, जबकि इस दौरान क्लास में मौजूद अन्य लोग बिना उनकी परवाह किए वहां से भाग गए।\n\n#EsViral | En redes sociales es tendencia el video de un joven que carga en la espalda a su amigo con una pierna rota, para ayudarlo a salir del aula de clases durante un terremoto en #China, mientras los demás compañeros salen corriendo ante el angustioso momento. pic.twitter.com/dr8YSYBjas — Zona F Noticias (@ZonaF_Noticias) September 12, 2022\n\nइसके बाद हमने कुछ अन्य कीवर्ड्स से इस बारे में सर्च किया। इसमें हमें Napsterhub यूट्यूब चैनल पर 11 सितंबर को अपलोड किया गया यह वीडियो मिला। इसमें हैशटैग सिचुआन लिखा हुआ है।\n\n7 सितंबर 2022 को इस वीडियो को चीनी विदेश मंत्रालय के प्रवक्ता वैंग वेनबिन ने भी फेसबुक पर पोस्ट किया है। हालांकि, इन्होंने इसमें जगह की जानकारी नहीं दी है। इसके कमेंट कुछ यूजर्स ने इसे चीन के लिए गर्व का विषय बताया है।\n\nफेसबुक पर और सर्च करने पर हमें चीन की एक मीडिया कंपनी के वेरिफाइड पेज पर भी यह वीडियो मिला। इसे 7 सितंबर को अपलोड किया गया है। इसमें लिखा है कि चीन के सिचुआन के लुडिंग काउंटी में भूकंप आने पर युवक अपने घायल साथी को उठाकर भागा।\n\nइसकी अधिक पुष्टि के लिए हमने चीन के पत्रकार जैक लू से संपर्क कर उनको वायरल वीडियो भेजा। उन्होंने बताया, ‘वीडियो ताइवान नहीं, बल्कि जून में सिचुआन में आए भूकंप का है।’ इसके साथ ही उन्होंने हमें एक न्यूज का लिंक भी भेजा। k.sina.com में 2 जून 2022 को छपी खबर में लिखा है कि 1 जून को सिचुआन प्रांत के याआन शहर के बाओसिंक्ग काउंटी में 4.5 तीव्रता का भूकंप आया था। इस दौरान लिंगगुआन मिडिल स्कूल के स्टूडेंट्स ने भागकर अपनी जान बचाई। सीसीटीवी फुटेज से पता चला कि एक छात्र ने अपने घायल साथी को पीठ पर लादकर उसकी जान बचाई। दो लड़कियों ने अपने घायल साथी को ले जाने में उसकी मदद की। सभी छात्र एक मिनट से भी कम समय में नीचे आ गए थे।\n\n19 सितंबर को रायटर्स में छपी खबर के मुताबिक, ताइवान के दक्षिणीपूर्व इलाके में 18 सितंबर यानी रविवार को 6.8 तीव्रता का भूकंप आया। इससे कई ट्रेनें पटरी से उतर गईं, जिससे यातायात सेवाओं पर काफी असर पड़ा है। इससे पहले शनिवार को 6.4 तीव्रता का भूकंप आया था।\n\nवीडियो को भ्रामक दावे के साथ शेयर करने वाले फेसबुक यूजर ‘मुजम्मिल हमिदानी‘ की प्रोफाइल को हमने स्कैन किया। इसके मुताबिक, वह मुंबई में रहते हैं।\n\nनिष्कर्ष: भूकंप के दौरान अपने साथी को पीठ पर लादकर ले जाने का वीडियो चीन के सिचुआन प्रांत का है। 1 जून 2022 को वहां के बाओसिंक्ग काउंटी में भूकंप आया था, जिसके बाद स्कूल में मौजूद अपने घायल साथी को पीठ पर लादकर एक छात्र नीचे लाया था। इस वीडियो का ताइवान से कोई संबंध नहीं है।\n\nClaim Review : वायरल वीडियो ताइवान में हाल में आए भूकंप के दौरान का है।\n\nClaimed By : FB User- Muzzammil Hamidani\n\nFact Check : भ्रामक भ्रामक फेक न्यूज की प्रकृति को बताने वाला सिंबल सच\n\nभ्रामक\n\nझूठ\n\nपूरा सच जानें... किसी सूचना या अफवाह पर संदेह हो तो हमें बताएं सब को बताएं, सच जानना आपका अधिकार है। अगर आपको ऐसी किसी भी मैसेज या अफवाह पर संदेह है जिसका असर समाज, देश और आप पर हो सकता है तो हमें बताएं। आप हमें नीचे दिए गए किसी भी माध्यम के जरिए जानकारी भेज सकते हैं...\n\nContribute to Vishwas News कॉरपोरेट और राजनीतिक दबाव से मुक्त होकर सत्ता को हमेशा आइना दिखाने वाली फैक्ट चेक जर्नलिज्म सिर्फ और सिर्फ आपके सहयोग से संभव है। इस मुहिम में हमें आपके साथ और सहयोगी की जरूरत है। फर्जी और गुमराह करने वाली खबर के खिलाफ जारी इस लड़ाई में हमारी मदद करें और कृपया हमें आर्थिक सहयोग दें।\n\nटैग्स",
    "China vs Taiwan: ताइवान से श्रीलंका तक दादागिरी दिखा रहे चीन को भारत ने दिखाया आईना, दुखती रग पर हाथ रखा": "China vs Taiwan भारत ने पहली बार ताइवान का जिक्र करके चीन के दुखती रग पर जोरदार पलटवार किया। भारत ने से ताइवान जलडमरूमध्‍य में चीन की ओर से किए जा रहे व‍िनाशकारी हथियारों के जमावड़े का उल्‍लेख किया। भारत के इस बयान से चीन जरूर अचरज में पड़ा होगा।\n\nनई दिल्‍ली, जेएनएन। China vs India: ताइवान मामले में भारत ने पहली बार चीन को जमकर लताड़ा है। ताइवान से लेकर श्रीलंका तक चीनी दादागिरी पर भारत ने चीन को आईना दिखाया है। श्रीलंका में चीनी राजदूत के कठोर बयान के बाद कोलंबो स्थित भारतीय उच्‍चायोग ने चीन को करारा जवाब दिया है। भारत ने पहली बार ताइवान का जिक्र करके चीन के दुखती रग पर जोरदार पलटवार किया। भारत ने ताइवान जलडमरूमध्‍य में चीन की ओर से किए जा रहे व‍िनाशकारी हथियारों के जमावड़े का उल्‍लेख किया। भारत के इस बयान से चीन जरूर अचरज में पड़ा होगा। आखिर भारत के बयान के क्‍या कूटनीतिक मायने हैं।\n\n1- विदेश मामलों के जानकार प्रो हर्ष वी पंत का कहना है कि ताइवान के मामले में भारतीय नीति ज्‍यादातर तटस्‍थता की रही है। यही कारण है कि चीन और ताइवान विवाद पर भारत मौन ही रहता है। इधर, भारत-चीन सीमा विवाद के बाद नई दिल्‍ली के रुख में बदलाव आया है। भारत ने अब ताइवान विवाद पर एक चीनी नीति का उल्‍लेख किया है। उन्‍होंने कहा कि ताइवान को लेकर शायद भारत पहली बार खुलकर बोला है।\n\n2- प्रो पंत ने कहा कि भारत-चीन सीमा विवाद पर नई दिल्‍ली के रुख में बदलाव के संकेत हैं। भारत की प्रतिक्रिया को इसी रूप में देखा जाना चाहिए। भारत सीमा पर चीन का आक्रामक रुख नई दिल्‍ली के लिए चिंता का सबब है। ऐसे में भारत ने यह जता दिया है कि ड्रैगन इसे भारत की कमजोरी नहीं समझे, बल्कि पड़ोस‍ियों के साथ बेहतर संबंध बनाने की उसकी इच्‍छा है। हाल में चीन ने श्रीलंका सरकार पर हंबनटोटा बंदरगाह पर जिस तरह से दबाव बनाने की रणनीति चली उससे भारत निश्चित रूप से आहत हुआ है।\n\n3- प्रो पंत ने कहा कि अब समय आ गया है कि भारत को चीन को उसकी ही भाषा में समझाना होगा। चीन के प्रति उसकी उदार दृष्टिकोण को वह भारत की कमजोरी समझ रहा है। उन्‍होंने कहा कि समय आ गया है कि चीन के प्रति भारत की रणनीति में बदलाव किया जाए। उन्‍होंने भारत के इस कदम की सराहना करते हुए कहा कि चीन को सही समय पर करारा जवाब दिया गया है।\n\n4- उन्‍होंने कहा कि चीन, ताइवान के मामले में जिस तरह से आक्रामक है, उससे यह बात सिद्ध हो जाती है कि इसके बाद वह भारत के खिलाफ भी इस तरह के कदम उठा सकता है। उन्‍होंने कहा कि वह श्रीलंका, नेपाल और पाकिस्‍तान को भारत के खिलाफ उकसाने की रणनीति अपनाता रहा है। हालांकि, भारत ने अभी तक चीन की इस चाल पर पर्दा डालकर रखा था, लेकिन अब पानी सिर के ऊपर से निकल रहा है।\n\nभारत को अखर गया चीनी राजदूत का बयान\n\nखास बात यह है कि भारत और चीन के बीच व‍िवाद में ताइवान का जिक्र ऐसे समय पर आया है, जब चीनी सेना का जासूसी जहाज को लेकर कूटनीतिक विवाद चरम पर है। इस क्रम में श्रीलंका में चीन के राजदूत ने अपना बयान देते हुए कहा है कि श्रीलंका अपने उत्‍तरी पड़ोसी यानी भारत की आक्रामकता का सामना कर रहा है। इस पर पलटवार पर करते हुए भारतीय उच्‍चायोग ने चीनी राजदूत के बयान को राजनयिक शिष्‍टाचार का उल्‍लंघन बताया था।\n\nक्‍या है भारत का जबाव\n\n1- भारतीय उच्‍चायोग ने कहा कि हमने चीनी राजदूत की टिप्पणियों पर गौर किया है। बुनियादी राजनयिक शिष्टाचार का उल्लंघन उनका एक व्यक्तिगत गुण हो सकता है या किसी व्‍यापक राष्ट्रीय रवैये को दर्शाता है। हम उन्हें आश्वस्त करते हैं कि भारत इससे बहुत अलग है। भारत ने कहा कि आज श्रीलंका को मदद की जरूरत है न कि किसी दूसरे देश के अजेंडे को पूरा करने के लिए अवांछित दबाव या अनावश्यक विवादों की जरूरत है।\n\n2- इसके साथ भारत ने यह भी अपील की है कि ताइवान स्‍ट्रेट में यथास्थिति बदलने के लिए एकतरफा कार्रवाई से बचा जाए। भारत ने कहा है कि ताइवान जलडमरूमध्‍य में तनाव को कम करने के प्रयास किया जाना चाहिए। इस इलाके में स्थिरता और शांति को बरकरार रखा जाए। 12 अगस्‍त को भारतीय व‍िदेश मंत्रालय से जब यह पूछा गया कि क्‍या आप एक चीन नीति को दोहराएंगे जैसाकि चीन की ओर से अनुरोध किया गया है तो तब मंत्रालय ने कहा कि भारत की प्रासंगिक नीतियां सभी जानते हैं और यह लगातार बनी हुई हैं। उच्‍चायोग ने कहा कि उसे दोबारा उसे दोहराने की जरूरत नहीं है।",
    "China-Taiwan Conflict: ताइवान में चीन ने फिर की घुसपैठ की कोशिश, दिखे 17 लड़ाकू विमान-5 जंगी जहाज": "Taiwan China Tension: ताइवान (Taiwan) और चीन (China) के बीच तनाव लगातार बढ़ता जा रहा है. जब से ताइवान ने चीनी ड्रोन्स (Chinese Drones) पर गोलीबारी की है तब से ही चीन ने अपनी हरकतें और भी तेज कर दी है. ताइवान ने बताया कि सोमवार को 17 चीनी एयरक्राफ्ट (Chinese Aircrats) और चार जंगी जहाजों ने उनकी हवाई सीमा का उल्लंघन किया है.\n\nबताया जा रहा है कि चीन ने ताइवान के सैनिकों का मजाक उड़ाने के लिए उसकी सीमा में खाने के पैकेट गिराए हैं. ताइवान के सुरक्षाबल बेहद संयम के साथ स्थिति पर लगातार नजर बनाए हुए हैं और उन्होंने चीनी एयरक्राफ्ट को खदेड़ने के लिए नौसेना के जहाजों और भूमि-आधारित मिसाइल प्रणालियों से ड्रैगन की इन गतिविधियों का जवाब दिया.\n\nचीन लगातार ताइवान की सीमा में घुसपैठ की वारदातों को अंजाम देकर उसे उकसाने की कोशिश कर रहा है. वहीं, दूसरी तरफ ताइवान ने भी चीन की इन हरकतों के खिलाफ करारा जवाब देने का मन बना लिया है. इस घटना से एक दिन पहले ही ताइवान के सैनिकों ने एंटी ड्रोन गन से ड्रिल किया था. बताया जा रहा है कि ये अभ्यास चीन के ड्रोन को जवाब देने के लिए किया गया था.\n\nताइवान ने कसी कमर\n\nचीन लगातार ताइवान की सीमा में घुसपैठ करने की कोशिश कर रहा है. चीन इसके लिए ड्रोन का ज्यादा इस्तेमाल कर रहा है. ताइवान ने चीनी ड्रोन को रोकने के लिए अपने 45 सैन्य ठिकानों पर एंटी ड्रोन सिस्टम लगाने की तैयारी कर ली है, लेकिन ड्रैगन अपनी हरकतों से बाज नहीं आ रहा है. एक बार फिर उसने ताइवान की सीमा में घुसपैठ कर उसपर दबाव बनाने की कोशिश की है.\n\nचीन पहले भी कर चुका घुसपैठ की कोशिश\n\nबता दें कि इससे पहले भी 2 सितंबर को 53 चीनी एयरक्राफ्ट और 8 नौसेना के जहाजों को ताइवान की सीमा में देखा गया था. जिसमें से 14 विमानों ने ताइवान की मध्य रेखा को पार कर लिया था. हांलाकि, ताइवान ने चीनी सेना के विमानो को ट्रैक करने के लिए वायु और 'नौसेना गश्ती दल' और 'डिफेंस सिस्टम' को तैनात किया है. ताइवान तब चीन को जवाब देने के लिए अपने कॉम्बैट पेट्रोल एयरक्राफ्ट और 'नौसेनिक जहाजों' को भेजा था.\n\nइसे भी पढ़ेंः-\n\nJharkhand हेमंत सोरेन ने हासिल किया विश्वास मत, BJP का विधानसभा से वॉकआउट, जानें JMM गठबंधन के पक्ष में पड़े कितने वोट\n\nDelhi Excise Policy: दिल्ली सरकार की आबकारी नीति पर BJP ने लगाया गंभीर आरोप, जारी किया ये स्टिंग वीडियो",
    "China Taiwan Tension: ताइवान पर बाइडन के बयान से भड़का चीन, कहा- बांटने की किसी भी कोशिश को नहीं करेंगे बर्दाश्त": "चीन ने सोमवार को ताइवान के मुद्दे (Taiwan Issue) पर अमेरिका को निशाने पर लिया। चीन का कहना है कि वह ताइवान को शांतिपूर्ण तरीके से मिलाने की कोशिश करेगा और राह में रोड़ा बनने वाली किसी भी हरकत को बर्दाश्‍त नहीं करेगा।\n\nबीजिंग, एजेंसी। China Taiwan Tension: चीन ने सोमवार को ताइवान के मुद्दे (Taiwan Issue) को लेकर अमेरिका पर करारा हमला बोला। चीन ने अपनी मंशा स्‍पष्‍ट करते हुए कहा कि वह शांतिपूर्ण तरीके से ताइवान को शामिल करने (Reunification of Taiwan) के लिए पूरी कोशिश करेगा। चीन ने अमेरिका को चेतावनी भरे लहजे में कहा कि वह अपनी संप्रभुता को बरकरार रखने में रोड़ा बनने वाली किसी भी गतिविधि को बर्दाश्त नहीं करेगा।\n\nअमेरिकी राष्‍ट्रपति जो बाइडन ने कही थी यह बात\n\nचीन का यह बयान अमेरिकी राष्‍ट्रपति जो बाइडन (US President Joe Biden) की उस चेतावनी के मद्देनजर आया है जिसमें उन्‍होंने कहा था कि यदि बीजिंग ताइवान पर हमला करने की कोशिश करता है तो अमेरिकी सेना मित्र स्वशासित द्विपीय देश की रक्षा करेगी। सनद रहे चीन ताइवान को अपना हिस्‍सा बताता है। हाल के दिनों में देखा गया कि चीन ने ताइवान के साथ रिश्‍तों को लेकर अमेरिका को सीधी चेतावनी दी थी।\n\nबयान पर व्हाइट हाउस ने भी लगाई मुहर\n\nदरअसल एक साक्षात्कार में अमेरिकी राष्‍ट्रपति जो बाइडन (Joe Biden) से पूछा गया था कि यदि चीन ताइवान पर हमला कर देता है तो क्‍या अमेरिका की सेनाएं इस द्विपीय देश की रक्षा करेंगी। इसके जवाब में बाइडन का कहना था कि हां ऐसा ही होगा। बाद में अमेरिकी राष्‍ट्रपति जो बाइडन के बयान पर व्हाइट हाउस ने भी मुहर लगा दी और अपने आधिकारिक बयान में कहा कि अमेरिका की नीति में कोई तब्‍दीली नहीं आई है।\n\nअमेरिका ने दूसरी बार दिया ऐसा बयान\n\nइस साल मई के बाद यह दूसरी बार है जब अमेरिकी राष्‍ट्रपति जो बाइडन ने ताइवान की संप्रभुता की रक्षा के लिए अमेरिकी सैन्य हस्तक्षेप के सवालों पर सकारात्‍मक जवाब दिया है। अमेरिका के इस बयान के बाद चीन की चिंता बढ़ गई है क्‍योंकि वाशिंगटन की ताइवान नीति में अब सैन्य आयाम जुड़ गया है।\n\nमित्र देशों के साथ मजबूती से खड़ा रहेगा अमेरिका\n\nउल्‍लेखनीय है कि इस साल मई के महीने में जब जो बाइडन जापान के दौरे पर थे तब उन्‍होंने कहा था कि अमेरिका जापान समेत अन्य मित्र देशों के साथ मजबूती से खड़ा होगा। टोक्यो में एक संवाददाता सम्मेलन के दौरान जब बाइडन (US President Joe Biden) से पूछा गया था कि क्या अमेरिका ताइवान की रक्षा के लिए सैन्य मदद के साथ तैयार है तो अमेरिकी राष्‍ट्रपति ने साफ शब्‍दों में कहा था कि हां अमेरिका ऐसा करेगा।",
    "US-Chinese forces in Taiwan Straits: ताइवान स्‍ट्रेट में क्‍यों हो रहा है खतरनाक हथ‍ियारों का जमावड़ा, क्‍या बैकफुट पर आया चीन?": "US-Chinese forces in Taiwan Straits चीन और ताइवान के बीच ताइवान स्‍ट्रेट क्‍या फैक्‍टर है। ताइवान स्‍ट्रेट पर अमेरिका की क्‍या दिलचस्‍पी है। क्‍या तीसरे विश्‍व युद्ध की शुभारंभ ताइवान स्‍ट्रेट से हो सकता है। ताइवान पर क्‍या अमेरिका की बड़ी रणनीति।\n\nनई दिल्‍ली, जेएनएन। What is Taiwan Strait: रूस यूक्रेन जंग के बाद ताइवान स्‍ट्रेट खूब सुर्खियों में है। ऐसे में सवाल उठता है कि आखिर ताइवान स्‍ट्रेट सुर्खियों में क्‍यों हैं। चीन और ताइवान के बीच ताइवान स्‍ट्रेट क्‍या फैक्‍टर है। ताइवान स्‍ट्रेट पर अमेरिका की क्‍या दिलचस्‍पी है। क्‍या तीसरे विश्‍व युद्ध का शुभारंभ ताइवान स्‍ट्रेट से हो सकता है। ताइवान पर क्‍या है अमेरिका की बड़ी रणनीति। आइए जानते हैं कि पूरा मामला क्‍या है। क्‍या है इस पर विशेषज्ञों की राय।\n\n1- विदेश मामलों के जानकार प्रो हर्ष वी पंत का कहना है कि ताइवान स्‍ट्रेट में पहली बार महायुद्ध के हालात पैदा हुए हैं। उन्‍होंने कहा कि हाल के वर्षों में भी ताइवान स्‍ट्रेट चर्चा में रहा है, लेकिन तब वहां चीनी सेना की सक्रियता के कारण सुर्खियों में रहा है। हाल में अमेरिकी कांग्रेस की अध्‍यक्ष नैंसी पेलोसी की यात्रा के बाद चीन और अमेरिका के बीच तनाव चरम पर पहुंच गया है। अब यह तनाव ताइवान स्‍ट्रेट के समीप दिख रहा है। दोनों देश ताइवान स्‍ट्रीट पर अपने अत्‍याधुनिक हथ‍ियारों का प्रदर्शन कर रहे हैं। अमेरिकी सेना ने इस स्‍ट्रेट में अपने महाव‍िनाशक एयरक्राफ्ट कैरियर को तैनात किया है। उधर, चीन ने अपने खरतरनाक हथ‍ियारों का प्रदर्शन करके ताइवान को धमकाने में जुटा है।\n\n2- उन्‍होंने कहा कि ताइवान स्‍ट्रेट में चीन के बाद अमेरिकी सेना के दस्‍तक से यह तनाव अपने चरम पर पहुंच गया है। अमेरिकी सेना ने अपने महाविनाशक हथ‍ियारों की तैनाती इस क्षेत्र में की है। उधर, चीनी सेना पहले से ही यहां अपने खतरनाक हथ‍ियारों के साथ युद्धाभ्‍यास कर रही है। उन्‍होंने कहा कि अब अमेरिका चीन को उसी की भाषा में जवाब देने को तत्‍पर दिख रहा है। उन्‍होंने कहा कि थोड़ी सी चूक एक बड़ी जंग की भूमिका तैयार कर सकती है। उन्‍होंने कहा कि बाइडन प्रशासन अब चीन के आगे झुकने को बिल्‍कुल तैयार नहीं है।\n\n3- उन्‍होंने कहा कि अमेरिका और चीन के बीच ताइवान को लेकर कूटनीतिक समाधान की विफलता के बाद यह तय माना जा रहा था कि इस तनाव की परिणति युद्ध में तब्‍दील हो सकती है। शुरुआत में बाइडन प्रशासन ने ताइवान पर चुप्‍पी साध रखी थी, इससे चीन के हौसले बढ़े हुए थे। हाल में बाइडन प्रशासन ने चीन को यह बता दिया कि वह ताइवान पर अपने पूर्ववर्ती स्‍टैंड पर कायम है। इसके बाद अपने सातवें बेड़े को इस क्षेत्र में भेजना और नैंसी पेलोसी की ताइवान की यात्रा के बाद उसने अपने स्‍टैंड को साफ कर दिया। इसके बाद ताइवान स्‍ट्रेट पर अमेरिकी जंगी जहाज की तैनाती के बाद चीन बैकफुट पर दिख रहा है।\n\n4- प्रो पंत ने कहा कि हालांकि, अमेरिका ने अपने पत्‍ते अभी नहीं खोले हैं। चीन अभी इस बात को लेकर दुविधा में है कि आखिर अमेरिका को वह किस हद तक मदद कर सकता है। चीन-ताइवान युद्ध की स्थिति में क्‍या अमेरिकी सेना उसके पक्ष में खड़ी होगी या अमेरिका, यूक्रेन की तरह बाहर से मदद करेगा। बाइडन प्रशासन ने अभी अपने पत्‍तों को जानबूझ कर नहीं खोला है। वह चीन को भ्रम में रखना चाहता है। दोनों देश ताइवान स्‍ट्रीट पर अपने अत्‍याधुनिक हथ‍ियारों का प्रदर्शन कर रहे हैं। अमेरिकी सेना ने अपने महाव‍िनाशक एयरक्राफ्ट कैरियर को तैनात किया है। उधर, चीन ने अपने खरतरनाक हथ‍ियारों का प्रदर्शन करके ताइवान को धमकाने में जुटा है।\n\nआखिर क्‍या है ताइवान स्‍ट्रेट\n\nआजकल ताइवान स्‍ट्रेट खुब सुर्खियों में हैं। ऐसे में यह जिज्ञासा उत्‍पन्‍न होती है कि आखिर यह ताइवान स्‍ट्रेट क्‍या है। इस क्षेत्र में चीन, अमेरिका की सेना क्‍यों डेरा डाले हुए हैं। ताइवान स्‍ट्रेट ही वह इलाका है, जहां अमेरिकी कांग्रेस की अध्‍यक्ष नैंसी पेलोसी की यात्रा के बाद इसी क्षेत्र में चीनी सेना युद्धाभ्‍यास कर रही है। दरअसल, ताइवान चीन के दक्षिण में स्थित चीन और ताइवान के बीच में जो समुद्री पानी का इलाका उसे ताइवान स्‍ट्रेट कहते हैं। इस ताइवान जलसंधि के नाम से जाना जाता है। सामान्‍यत दोनों देश इसे अपने व्‍यापार के लिए इस्‍तेमाल करते हैं। यह इलाका चीन और ताइवान की सेना द्वारा पेट्रोलिंग के रूप में इस्‍तेमाल करते हैं। यह दोनों देशों के बीच एक जल सीमा रेखा है। सामान्‍यत दोंनों देश इसका संयुक्‍त रूप से इस्‍तेमाल करते हैं। छोटे जहाज भी इस रास्‍ते का प्रयोग करते हैं।\n\nक्‍या अमेरिका ताइवान स्‍ट्रेट में अपने जंगी जहाज भेज सकता है\n\nप्रो पंत का कहना है कि ताइवान स्‍ट्रेट में अमेरिकी नौसेना सक्रिय हो गई है। ताइवान स्‍ट्रेट में अमेरिका के जंगी पोत पहुंच चुके हैं। ऐसा पहली बार हुआ है, जब ताइवान स्‍ट्रेट पर सेनाओं का जमावड़ा हो रहा है। उन्‍होंने कहा कि अमेरिका जानबूझ कर इस इलाके में प्रवेश कर रहा है। इसके जरिए वह ताइवान की सुरक्षा के साथ यह भी संदेश दे रहा है कि ताइवान स्‍ट्रेट पर किसी एक देश का अधिकार नहीं है। अमेरिका ने नौसेना के जंगी जहाजों को भेज कर यह अंतरराष्‍ट्रीय कानून के मुताबिक अमेरिका किसी भी समुद्र मे अपने जहाजों का आवागमन कर सकता है। अंतरराष्‍ट्रीय कानून उसे इस बात की छूट देते हैं।",
    "China -Taiwan Tension: चालबाज चीन से निपटने के लिए ताइवान के सैन्य प्रशिक्षण में हिस्सा ले रहे लोग": "China -Taiwan Tension: चालबाज चीन से निपटने के लिए ताइवान के सैन्य प्रशिक्षण में हिस्सा ले रहे लोग\n\nChina -Taiwan Tension लोग बड़ी संख्या में ताइवान के न्यू ताइपे शहर में पोलर लाइट ट्रेनिंग नाम के एक निजी नागरिक प्रशिक्षण संगठन में सैन्य अभ्यास की बारीकियां सीख रहे हैं। इस दौरान वह एयर सॉफ्ट गन से निशानेबाजी कर रहे हैं।\n\nताइपे, एजेंसी। China -Taiwan Tension: ताइवान और चीन के बीच लगातार तनाव जारी है। इस बीच, अमेरिका ने एलान किया है कि वो ताइवान को 1.1 बिलियन डॉलर यानी करीब 8768 करोड़ रुपये के हथियार देगा। अमेरिका की इस मदद से ताइवान की सुरक्षा प्रणाली मजबूत होगी। इस बात पर चीन पूरी तरह से भड़क गया है। वहीं, दूसरी ओर चीन से मुकाबला करने के लिए ताइवान अपनी मुहिम में लगा हुआ है। समाचार एजेंसी एपी के अनुसार ताइवान की सेना में शामिल एक पूर्व कप्तान क्रिस चेन (Chris Chen) लोगों को सैन्य प्रशिक्षण दे रहे हैं। चीनी आक्रमण को रोकने व उससे बचने लिए क्रिस चेन ताइवान के प्रयासों में लगे हुए हैं।\n\nएयर सॉफ्ट गन से ताइवान के लोग सीख रहे निशानेबाजी\n\nलोग बड़ी संख्या में ताइवान के न्यू ताइपे शहर में पोलर लाइट ट्रेनिंग नाम के एक निजी नागरिक प्रशिक्षण संगठन में सैन्य अभ्यास की बारीकियां सीख रहे हैं। इस दौरान वह एयर सॉफ्ट गन से निशानेबाजी कर रहे हैं।\n\nविशेषज्ञों ने कहा कि नागरिक रक्षा और रिजर्व बलों का एक महत्वपूर्ण निवारक प्रभाव है, जो संभावित हमलावर को दर्शाता है कि आक्रमण के जोखिम अधिक हैं।\n\nताइवान की सेना में हैं करीब दो लाख सैनिक\n\nअमेरिकी हाउस स्पीकर नैन्सी पेलोसी की ताइवान की यात्रा को लेकर दोनों देशों के बीच टकराव का माहौल है। इस बीच, ताइवाने के विशेषज्ञों ने कहा कि नागरिक रक्षा और रिजर्व बल ताइपे के लिए बेहद महत्वपूर्ण हैं। ताइवान के पास अपनी 188,000 सैनिकों वाली सेना है। इसमें 90 प्रतिशत स्वयंसेवक हैं और 10 प्रतिशत पुरुष अपनी चार महीने की अनिवार्य सैन्य सेवा कर रहे हैं।\n\nताइवान में रिजर्व सिस्टम की लंबे समय से आलोचना की जाती रही है। पूर्व कप्तान चेन जैसे कई लोगों ने महसूस किया था कि ज्यादातर पूर्व सैनिकों के लिए सात दिनों का प्रशिक्षण समय की बर्बादी थी, जिसने उन्हें पर्याप्त रूप से तैयार नहीं किया गया।",
    "Taiwan Crisis : ताइवान को कई देशों का साथ, जंग के खतरनाक अंजाम की आशंका के बीच ड्रैगन को संयम की सलाह": "{\"_id\":\"631c28f6fdc58150a74baf09\",\"slug\":\"taiwan-gains-global-support-asean-told-dragon-must-restraint\",\"type\":\"story\",\"status\":\"publish\",\"title_hn\":\"Taiwan Crisis : ताइवान को कई देशों का साथ, जंग के खतरनाक अंजाम की आशंका के बीच ड्रैगन को संयम की सलाह\",\"category\":{\"title\":\"World\",\"title_hn\":\"दुनिया\",\"slug\":\"world\"}}\n\nTaiwan Crisis : ताइवान को कई देशों का साथ, जंग के खतरनाक अंजाम की आशंका के बीच ड्रैगन को संयम की सलाह\n\nवर्ल्ड डेस्क, अमर उजाला, ताइपेई Published by: Published by: सुरेंद्र जोशी Updated Sat, 10 Sep 2022 11:34 AM IST\n\nसार पॉलिसी रिसर्च ग्रुप ने चीन व ताइवान के साथ पूरी दुनिया को चेताया है कि ताइवान-चीन जंग हुई तो इसके खतरनाक नतीजे आएंगे। दुनिया यूक्रेन जंग के बाद एक और जंग नहीं देखना चाहती है। यदि चीन ने ताइवान के खिलाफ सैन्य कार्रवाई की तो उसका बुरा अंजाम होगा।\n\nविज्ञापन\n\nख़बर सुनें\n\nख़बर सुनें\n\nयूक्रेन व रूस के बीच छह माह से जारी जंग के बाद अब ताइवान और चीन के बीच सैन्य टकराव की आशंका गहराती जा रही है। ताइवान को विश्व के कई देशों का समर्थन मिल रहा है और चीन व रूस की दोस्ती भी किसी से छिपी नहीं है। ऐसे में अमेरिकी स्पीकर नैंसी पेलोसी की ताइवान यात्रा के बाद उभरा ताइवान संकट युद्ध के मुहाने पर पहुंच चुका है। ताइवान के प्रति बढ़ते समर्थन के साथ ही आसियान देशों ने चीन से अधिकतम संयम बरतने की अपील की है, क्योंकि सैन्य टकराव का भयावह अंजाम हो सकता है।\n\n\n\nपॉलिसी रिसर्च ग्रुप ने चीन व ताइवान के साथ पूरी दुनिया को चेताया है कि ताइवान-चीन जंग हुई तो इसके खतरनाक नतीजे आएंगे। दुनिया यूक्रेन जंग के बाद एक और जंग नहीं देखना चाहती है। यदि चीन ने ताइवान के खिलाफ सैन्य कार्रवाई की तो उसका बुरा अंजाम होगा। कई देशों ने ताइवान का समर्थन किया है, लेकिन वे यूक्रेन की तरह एक और जंग नहीं चाहते हैं।\n\n\n\nआसियान देशों ने ताइवान की खाड़ी में बढ़ते तनाव को लेकर आगाह करते हुए चिंता जताई है। पॉलिसी रिसर्च ग्रुप ने 27 देशों के संगठन आसियान की बैठक के बाद यह बात कही। चीन भी आसियान का हिस्सा है। इन देशों ने चीन से कहा कि जंग के अकल्पनीय अंजाम होंगे, इसलिए वह अधिकतम संयम बरते।\n\n\n\nआसियान की प्रतिक्रिया से चीन हैरान\n\nरिपोर्ट के अनुसार आसियान की इस अप्रत्याशित प्रतिक्रिया ने चीन के विदेश मंत्री को बैठक से बाहर जाने पर मजबूर कर दिया। यहां तक कि दक्षिण कोरिया, जो सीधे तौर पर चीन को दोष देने से दूर रहता है, ने भी ताइवान में यथास्थिति को बलपूर्वक बदलने के किसी भी प्रयास पर आपत्ति जताई।\n\n\n\nइन देशों ने छोड़ा चीन का साथ\n\nपूर्वी यूरोप सहित कई देश चीन के साथ अपने संबंधों को सीमित करना चाह रहे हैं। ताइवान को चीन द्वारा सैन्य खतरों और बीजिंग और मॉस्को की बढ़ती दोस्ती के मद्देनजर एस्टोनिया और लातविया ने चीन के नेतृत्व वाले सहयोग मंच को छोड़ दिया। ग्रुप के अनुसार लातविया के विदेश मंत्रालय ने एक बयान में कहा कि उसने मध्य और पूर्वी यूरोपीय देशों और चीन के सहयोग संगठन में अपनी भागीदारी को समाप्त करने का फैसला किया है। लिथुआनिया ने भी पिछले साल चीन के नेतृत्व वाले समूह को छोड़ दिया था क्योंकि उसने लोकतांत्रिक ताइवान के साथ संबंधों को बढ़ावा देने की मांग की थी। अन्य यूरोपीय देश जैसे स्लोवाकिया और चेक गणराज्य चीन की चेतावनियों की अनदेखी करते हुए ताइवान के साथ अपने संबंधों को मजबूत कर रहे हैं।",
    "ताइवान पर चीन-अमेरिका तनाव के बीच क्या है भारत की चिंता?": "ताइवान पर चीन-अमेरिका तनाव के बीच क्या है भारत की चिंता?\n\nराघवेंद्र राव\n\nबीबीसी संवाददाता\n\n30 अगस्त 2022\n\nइमेज स्रोत, NARENDRA MODI/YOU TUBE/GETTY IMAGES/AFP इमेज कैप्शन, शी जिनपिंग, साई इंग-वेन और नरेंद्र मोदी\n\nअमेरिकी हाउस स्पीकर नैंसी पेलोसी की हाल ही में हुई ताइवान यात्रा के दौरान चीन और अमेरिका के बीच बढ़ते तनाव के बीच अमेरिकी नौसेना ने रविवार को एलान किया कि उसके दो युद्धपोत ताइवान स्ट्रेट से गुज़र रहे हैं.\n\nअमेरिका का कहना है कि उसके दो गाइडेड-मिसाइल क्रूज़र - 'यूएसएस एंटीटम' और 'यूएसएस चांसलर्सविल' - अंतरराष्ट्रीय जल के माध्यम से नेविगेशन की स्वतंत्रता का प्रदर्शन कर रहे हैं.\n\nरविवार को चीन ने कहा कि वह दोनों जहाज़ों पर नज़र रख रहा है, हाई अलर्ट पर है और किसी भी उकसावे को जवाब देने के लिए तैयार है.\n\nअमेरिकी नौसेना ने एक बयान में कहा कि ताइवान स्ट्रेट से गुज़रना \"संयुक्त राज्य अमेरिका की स्वतंत्र और खुले हिंद-प्रशांत के प्रति प्रतिबद्धता\" को प्रदर्शित करता है.\n\nअमेरिकी नौसेना ने ये भी कहा कि ये जहाज़ ताइवान स्ट्रेट के एक ऐसे गलियारे से गुज़र रहे थे जो किसी भी तटीय राज्य के क्षेत्रीय समुद्र से परे है.\n\nताइवान पर दबाव बढ़ाता चीन\n\nपिछले कई सालों में अमेरिकी और अन्य पश्चिमी देशों की नौसेनाएं ताइवान स्ट्रेट से नियमित रूप से गुज़रती रही हैं.\n\nलेकिन नैंसी पेलोसी की ताइवान यात्रा के दौरान चीन और अमेरिका के बीच की तनातनी तब बढ़ गई जब चीन ने सैन्य अभ्यास करके प्रतिक्रिया व्यक्त की थी.\n\nइसी तनातनी के चलते अब इन दो अमेरिकी युद्धपोतों का ताइवान स्ट्रेट से गुज़ारना दोनों देशों के बीच एक नए संकट के रूप में उभरा है.\n\nरविवार को ताइवान के रक्षा मंत्रालय ने कहा कि उसने अपने आसपास 23 चीनी विमानों और आठ चीनी जहाजों की उपस्थिति का पता लगाया है.\n\nइन 23 विमानों में से सात विमानों ने ताइवान स्ट्रेट की उस मध्य रेखा को पार किया जिसे ताइवान और चीन के बीच एक अनौपचारिक बैरियर माना जाता है.\n\nइमेज स्रोत, US 7TH FLEET\n\nक्या है ताइवान स्ट्रेट?\n\nताइवान स्ट्रेट एक 180 किलोमीटर चौड़ा स्ट्रेट यानी जलडमरूमध्य है, जो ताइवान द्वीप और चीन के फुकिएन क्षेत्र के बीच में स्थित है.\n\n16वीं शताब्दी के अंत में पुर्तगाली नाविकों ने इस स्ट्रेट को फॉर्मोसा नाम दिया था जिसका मतलब होता है सुन्दर. लेकिन अब इसे ज़्यादातर देश ताइवान स्ट्रेट के नाम से ही जानते हैं.\n\nये स्ट्रेट दक्षिण चीन सागर का हिस्सा है और उत्तर में पूर्वी चीन सागर से जुड़ता है.\n\nताइवान स्ट्रेट को चीन अपना अधिकार क्षेत्र मानता है और इसे अपने आतंरिक क्षेत्रीय जल के रूप में देखता है. इसीलिए चीन को किसी भी विदेशी समुद्री जहाज़ के इस स्ट्रेट से गुज़रने पर आपत्ति रहती है. अमेरिका और कई अन्य देश चीन के इस रुख का विरोध करते रहे हैं.\n\nइमेज स्रोत, Reuters\n\n'चीन की महत्वाकांक्षा और आक्रामकता को चुनौती'\n\nताइवानी पब्लिक ओपिनियन फाउंडेशन के रिसर्च फेलो पॉल हुआंग ने बीबीसी वर्ल्ड सर्विस से बातचीत में कहा कि संयुक्त राज्य अमेरिका और इस क्षेत्र के अधिकांश अन्य देश ताइवान स्ट्रेट के अधिकतर हिस्से को अंतरराष्ट्रीय जल क्षेत्र के रूप में मानते हैं, जिसका मतलब है कि अंतरराष्ट्रीय कानून के मुताबिक युद्धपोतों सहित उनके जहाजों को स्ट्रेट के माध्यम से नेविगेशन की स्वतंत्रता का अधिकार है.\n\nवो कहते हैं, \"चीनी सरकार के अधिकारियों ने हाल ही में ऐसी टिप्पणी की है जिसका अर्थ है कि वे ताइवान स्ट्रेट को चीन का आंतरिक जलमार्ग मानते हैं. अब ज़ाहिर है इन बयानों को संयुक्त राज्य अमेरिका ने दृढ़ता से खारिज कर दिया और हमारे सर्वेक्षण में पाया गया कि 81 फीसदी ताइवानियों ने भारी बहुमत से इस दावे को भी खारिज कर दिया है.\"\n\nपॉल हुआंग कहते हैं कि ताइवान के लोग इस बात से सहमत नहीं हैं कि ताइवान स्ट्रेट चीन का आंतरिक जलमार्ग है. \"इसलिए हम देख सकते हैं कि ताइवान की अधिकांश जनता इन अमेरिकी नौसेना और पश्चिमी नौसेनाओं के युद्धपोतों का स्वागत क्यों करेगी. वे इन गतिविधियों को चीन की महत्वाकांक्षा और आक्रामकता को चुनौती देने वाले ताइवान के समर्थन के संकेत के रूप में देखते हैं.\"\n\nहुआंग के मुताबिक ये पूरी तरह एक दूसरा सवाल है कि क्या अमेरिकी गतिविधियों से ये साबित होता है कि युद्ध के दौरान अमेरिका और अन्य पश्चिमी देश ताइवान की रक्षा करने आएंगे.\n\nइमेज स्रोत, AFP/GETTY इमेज कैप्शन, शी जिनपिंग और साई इंग-वेन\n\nक्या होगा इस संकट का असर?\n\nप्रोफेसर हर्ष वी पंत नई दिल्ली स्थित ऑब्जर्वर रिसर्च फाउंडेशन के अध्ययन और विदेश नीति विभाग के उपाध्यक्ष हैं.\n\nउनके मुताबिक ताइवान स्ट्रेट में जो भी होता है उसका असर वैश्विक व्यापार और वैश्विक अर्थव्यवस्था पर पड़ता है. वो कहते हैं, \"अगर ताइवान स्ट्रेट में कोई भी सैन्य अभ्यास किया जाता है तो वो ताइवान स्ट्रेट तक सीमित नहीं रहेगा और उसका असर व्यापक होगा.\n\nप्रोफेसर पंत कहते हैं कि दुनिया के कई देशों की चिंता ये है कि वैश्विक अर्थव्यवस्था की हालत पहले से ही ख़राब है और अगर ताइवान स्ट्रेट के चारों तरफ के सी लाइन्स ऑफ़ कम्युनिकेशन को देखें तो ज़्यादातर व्यापार वहीं से गुज़रता है. \"तो व्यापार के प्रवाह पर असर पड़ेगा. इस वजह से ताइवान स्ट्रेट का महत्व बढ़ जाता है.\"\n\nउनका कहना है कि रणनीतिक तौर पर देखा जाये तो अगर ताइवान स्ट्रेट में चीन का दबदबा हो जाता है तो उसके बाद साउथ चाइना सी और दक्षिणी प्रशांत महासागर में चीन के दबदबे को रोकने में अमेरिका को मुश्किल होगी. \"तो रणनीतिक और आर्थिक तौर पर ये ज़रूरी है कि वहां पर चीन से निपटा जाए या चीन जो पकड़ बनाना चाह रहा है वो न बना पाए.\"\n\nप्रोफेसर पंत के मुताबिक अगर चीन ताइवान पर कब्ज़ा कर लेता है तो वो एक अलग ही समीकरण होगा क्योंकि ताइवान दुनिया में सेमी-कंडक्टर्स का सबसे बड़ा निर्माता है और इस बात का वैश्विक अर्थव्यवस्था पर असर होगा.\n\nवे कहते हैं, \"ताइवान स्ट्रेट में संकट होने से वैश्विक व्यापार प्रभावित होगा. कुछ हफ्ते पहले जब चीन ने वहां सैन्य अभ्यास किया था तो एयरस्पेस को भी बंद कर दिया गया था. तो अगर अगर ये मसला लम्बा खींचता है तो एयरस्पेस और फ्लाइट्स पर असर पड़ सकता है.\"\n\nइमेज स्रोत, Getty Images इमेज कैप्शन, जो बाइडन\n\nभारत के लिए क्या है चिंता?\n\n'वन चाइना पॉलिसी' या 'एक चीन नीति' चीन के उस रुख की राजनयिक स्वीकृति है कि केवल एक चीनी सरकार है. इस नीति के तहत अमेरिका ताइवान के द्वीप के बजाय चीन के साथ औपचारिक संबंध रखता है. चीन ताइवान को एक अलग प्रान्त के रूप में देखता है जिसे वो चीन की मुख्य भूमि के साथ फिर से जोड़ना चाहता है.\n\nभारत 'एक चीन नीति' मानता रहा है और ताइवान के साथ उसके रिश्ते अनौपचारिक हैं. लेकिन पिछले कुछ सालों से भारत ने 'एक चीन नीति' के प्रति खुला समर्थन दिखाना बंद कर दिया है.\n\nनैंसी पेलोसी की ताइवान यात्रा के कुछ दिन बाद 12 अगस्त को मीडिया से बात करते हुए भारत के विदेश मंत्रालय के प्रवक्ता ने कहा कि \"भारत की प्रासंगिक नीतियां साफ़ और सुसंगत हैं. उन्हें पुनरावृत्ति की आवश्यकता नहीं है\".\n\nप्रोफेसर हर्ष पंत कहते हैं कि भारत का जो अब तक रुख रहा है वो ये है कि भारत वन-चीन पॉलिसी को मानता है. \"वो नीति अब दबाव में आ रही है. हमने देखा कि कैसे ताइवान को लेकर भारत ने श्रीलंका में जवाब दिया है.\"\n\nगौरतलब है कि 27 अगस्त को श्रीलंका में भारतीय उच्चायोग के प्रवक्ता ने श्रीलंका में चीनी राजदूत के एक लेख से जुड़े सवालों के जवाब में ताइवान के \"सैन्यीकरण\" की बात की थी.\n\nइस बयान से पहले ताइवान के मसले पर भारत के विदेश मंत्रालय ने केवल ये कहा था: \"कई अन्य देशों की तरह भारत भी हाल के घटनाक्रमों से चिंतित है. हम संयम बरतने, यथास्थिति को बदलने के लिए एकतरफा कार्रवाई से बचने, तनाव कम करने और क्षेत्र में शांति और स्थिरता बनाए रखने के प्रयासों का आग्रह करते हैं.\" इस बयान में ताइवान के \"सैन्यीकरण\" का कोई ज़िक्र नहीं था.\n\nइमेज स्रोत, Getty Images\n\n'भारत पर कूटनीतिक दबाव बढ़ेगा'\n\nप्रोफेसर पंत कहते हैं कि अब भारत पर ये दबाव बढ़ेगा कि इस स्थिति में वो क्या रुख अपनाता है.\n\nवे कहते हैं, \"यूक्रेन में भारत का कूटनीतिक रुख पश्चिमी देश मान सकते हैं. लेकिन उन पश्चिमी देशों को आप ताइवान के बारे में कैसे मनाएंगे. तो भारत के ऊपर कूटनीतिक दबाव बढ़ेगा और भारत को इस पर एक पोज़िशन लेनी पड़ेगी. उसका सीधा असर भारत पर पड़ेगा क्यूंकि भारत से ये कहा जायेगा कि अगर ताइवान में संकट है और चीन के साथ आपकी भी दिक्कतें चल रही हैं तो अगर आप इस पर एक पोज़िशन नहीं ले रहे हैं तो आपका कूटनीतिक समर्थन कहाँ से आएगा अगर आपके साथ संकट की स्थिति बनेगी. तो भारत को इन बातों का ध्यान रखना होगा.\"\n\nइस पूरे घटनाक्रम का एक पहलू और भी है जो भारत के लिए फायदेमंद हो सकता है.\n\nइमेज स्रोत, Getty Images इमेज कैप्शन, भारत के विदेश मंत्री एस. जयशंकर\n\nप्रोफेसर हर्ष पंत कहते हैं, \"दोटूक तरह से कहा जाए तो अगर ताइवान को लेकर संकट बना रहता है तो भारत के लिए अच्छा है कि चीन का ध्यान दूसरी तरफ लगा हुआ है और अगर ताइवान में संकट बना रहता है तो चीन भारत की तरफ मोर्चा नहीं खोलेगा.\"\n\nसाथ ही वे ये भी कहते हैं कि लेकिन अगर ताइवान और चीन के बीच संकट जारी रहता है तो इसका भारत पर भी आर्थिक प्रभाव पड़ेगा. \"भारत का व्यापार पूर्व से ज़्यादा हो रहा है तो उसका क्या होगा? सी लाइन्स ऑफ़ कम्युनिकेशन की सुरक्षा का क्या होगा?\"",
    "Taiwan-China: ताइवान को लेकर अगर पश्चिमी देश लगाएंगे प्रतिबंध तो क्या करेगा चीन?": "{\"_id\":\"6318667c21187a44260922e0\",\"slug\":\"what-will-china-do-if-western-countries-impose-sanctions-on-taiwan\",\"type\":\"story\",\"status\":\"publish\",\"title_hn\":\"Taiwan-China: ताइवान को लेकर अगर पश्चिमी देश लगाएंगे प्रतिबंध तो क्या करेगा चीन?\",\"category\":{\"title\":\"World\",\"title_hn\":\"दुनिया\",\"slug\":\"world\"}}\n\nताइवान मसले पर युद्ध और उस स्थिति में पश्चिमी देशों की संभावित प्रतिक्रिया के लिए चीन को अपने को तैयार कर रहा है। खास कर उसके वित्तीय अधिकारी इन तैयारियों में जुटे हुए हैं। उन्हें इस बात का आभास है कि युद्ध की स्थिति में पश्चिमी देश चीन पर सख्त प्रतिबंध लगा देंगे। जिस तरह रूस को उन्होंने अंतरराष्ट्रीय भुगतान के सिस्टम स्विफ्ट से बाहर कर दिया था, वैसा ही सलूक चीन के साथ किया जाएगा। चीन को इस बात का अंदेशा भी है कि युद्ध की हालत में पश्चिम में मौजूद चीनी धन को जब्त कर लिया जाएगा।\n\n\n\nमामले से निपटने के लिए चीन खुद को कर रहा तैयार\n\nमशहूर ब्रिटिश पत्रिका द इकॉनमिस्ट में छपी एक रिपोर्ट के मुताबिक चीन उन स्थितियों के लिए खुद को तैयार कर रहा है। वह अंतरराष्ट्रीय कारोबार में अमेरिकी मुद्रा डॉलर पर अपनी निर्भरता घटाने के लिए कई कदम उठा रहा है। इस रिपोर्ट के मुताबिक डॉलर पर अपनी निर्भरता से चीन पहले से असहज था, लेकिन अब इस निर्भरता को घटाने के प्रयास में वह युद्धस्तर पर जुट गया है।\n\n\n\nद इकॉनमिस्ट के मुताबिक चीन ने अपनी डिजिटल करेंसी लॉन्च करने में जो बढ़त हासिल की थी, वह इस मौके पर उसके काम आ रही है। चीन के टेक्नोक्रेट ऐसे भुगतान सिस्टम विकसित करने में दिन-रात जुटे हुए हैं, जिससे प्रतिबंध लगने के बाद भी ट्रेडिंग पार्टनर्स के लिए चीन को भुगतान करना संभव बना रहे। तकनीक विशेषज्ञों के मुताबिक अगर चीन ये सिस्टम बनाने में सफल रहा, तो अमेरिका के लिए उससे कारोबार को बाधित करना बहुत कठिन हो जाएगा। इसके अलावा इस सिस्टम के जरिए चीन लंबी अवधि में अपनी मुद्रा युवान को अंतरराष्ट्रीय कारोबार की मुद्रा के रूप में भी प्रचलित कर सकेगा।\n\n\n\nचीन की डिजिटल करेंसी पश्चिमी देशों से निपटने में कर सकती है मदद\n\nइस रिपोर्ट के मुताबिक चीन ने अपनी डिजिटल करेंसी की शुरुआत मई 2020 में की थी। युवान के डिजिटल संस्करण को ई-सीएनवाई नाम से जाना गया है। पिछले दो साल में चीन के 23 प्रायोगिक क्षेत्रों के निवासी इस मुद्रा का इस्तेमाल कर रहे हैँ। ये मुद्रा चीनी बैंकों के अलावा अलीपे जैसे लोकप्रिय भुगतान प्लैटफॉर्म्स पर भी उपलब्ध है। बताया जाता है कि इस मुद्रा के जरिए 26 करोड़ से अधिक लोग 45 लाख स्टोर्स से खरीद-बिक्री कर रहे हैँ।\n\n\n\nअब चीनी विशेषज्ञ इस मुद्रा को लेकर ऊंची महत्त्वाकांक्षाएं जताने लगे हैं। फुदान यूनिवर्सिटी के विशेषज्ञ सुन लिजियान ने द इकॉनमिस्ट से बातचीत में दावा किया कि डिजिटल युवान दुनिया पर जारी डॉलर के वर्चस्व को तोड़ देगा। इस मुद्रा को लेकर अमेरिका में भी चिंता जताई गई है। वहां के हूवर इंस्टीट्यूशन की तरफ से हाल ही में प्रकाशित एक किताब में कहा गया है कि ई-सीएनवाई युवान को अंतरराष्ट्रीय मुद्रा का रूप देने में महत्त्वपूर्ण भूमिका निभा सकता है। किताब में कहा गया है- ‘यह संभव है कि जो देश अमेरिकी प्रतिबंधों को तोड़ना चाहते हैं, वे सीमापार भुगतान के लिए वैकल्पिक मुद्रा के रूप ई-सीएनवाई की संभावनाओं को तलाशना शुरू करें।\n\n\n\nचीनी वित्तीय पत्रिका काइक्सिन में छपी एक रिपोर्ट में बताया गया है कि चीन के भीतर ई-सीएनवाई का इस्तेमाल आसानी से हुआ है। लेकिन विशेषज्ञों के मुताबिक फिलहाल सीमापार भुगतान की मुद्रा के तौर पर यह ज्यादा सक्षम नहीं है। लेकिन जानकारों के मुताबिक यह अभी की बात है। चीन की तैयारियां सफल हुईं, तो भविष्य में सूरत बदल सकती है।",
    "China Taiwan Tension: चीन ने जलडमरूमध्य पर उड़ाए 14 लड़ाकू विमान, ताइवान बोला- इससे परेशानी हुई है": "China Taiwan Tension: चीन ने जलडमरूमध्य पर उड़ाए 14 लड़ाकू विमान, ताइवान बोला- इससे परेशानी हुई है\n\nअमेरिकी संसद की स्पीकर नैंसी पेलोसी की ताइवान यात्रा से नाराज चीन लगातार सैन्य अभ्यास कर रहा है। चीन के सैन्य अभ्यास पर ताइवान के कई बार आपत्ति जताई उसके बाद भी चीन अपने कदम पीछे नहीं हटा रहा।\n\nताइपे, जागरण डिजिटल डेस्क। ताइवान-चीन के बीच चल रहे सीमा विवाद को लेकर चीन अपनी हरकतों से बाज नहीं आ रहा है। ताइवान पर दबाव बनाने के लिए चीन लगातार अपनी सेना के साथ युद्धाभ्यास कर रहा है। गुरुवार को चीन के 14 लड़ाकू विमान ताइवान की सीमा में घुस आए।\n\nसमाचार एजेंसी रायटर्स के अनुसार, ताइवान के रक्षा मंत्रालय ने गुरुवार को एक बयान जारी करते हुए बताया कि चीन के 14 लड़ाकू विमान ताइवान जलडमरूमध्य के बीच उड़ते देखे गए हैं। ताइवान के मुताबिक, चीन की इस गतिविधि के कारण उसके क्षेत्र में अनौपचारिक बाधा उत्पन्न हुई है। बता दें कि चीन ताइवान द्वीप के आस-पास अपनी सैन्य गतिविधियां जारी रखे हुए है।\n\nपेलाेसी की यात्रा के बाद से परेशान हुआ चीन\n\nगाैरतलब है कि पिछले महीने, अमेरिकी संसद की स्पीकर नैंसी पेलोसी ने ताइवान का दौरा किया था। पेलोसी की इस यात्रा से चीन को काफी तकलीफ हुई थी, क्योंकि चीन नहीं चाहता कि ताइवान के दूसरे देशों के साथ संबंध मजबूत बनें। इसके पीछे कारण यह है कि चीन ताइवान को चीन का हिस्सा होने का दावा करता है, जबकि ताइवान खुद को स्वतंत्र राष्ट्र के रूप में संबोधित करता है।\n\nपेलोसी की यात्रा से परेशान हुए चीन ने उसी दिन ताइवान जलडमरूमध्य के नजदीक मिसाइलें दागकर अपनी नाराजगी जाहिर की थी। चीन के इस कार्रवाई की अमेरिका ने भी आलोचना की थी।",
    "One China Policy: क्‍या भारत के ताइवान कार्ड से कंट्रोल में आएगा ड्रैगन? वन चाइना पालिसी पर उठे सवाल- एक्‍सपर्ट व्‍यू": "One China Policy भारत-चीन सीमा विवाद के पूर्व भारत वन चाइना पालिसी पर आस्‍था व्‍यक्‍त करता रहा है लेकिन चीन के साथ सीमा विवाद गहराने पर भारत ने अपनी नीति में बदलाव के संकेत दिए हैं। ऐसे में सवाल उठता है कि भारत ने ताइवान पर क्‍या प्रतिक्रिया दी है।\n\nनई दिल्‍ली, जेएनएन। अमेरिकी कांग्रेस की अध्‍यक्ष नैंसी पेलोसी की यात्रा के बाद चीन और ताइवान के बीच तनाव चरम पर पहुंच गया है। ताइवान को लेकर अधिकतर देश दो भागों में बंट गए हैं। इस क्रम में अमेरिका के मित्र राष्‍ट्रों के साथ पश्चिमी देश ताइवान के साथ खड़े हैं। भारत ने पहली बार ताइवान का जिक्र करके चीन के दुखती रग पर जोरदार पलटवार किया है। भारत ने ताइवान जलडमरूमध्‍य में चीन की ओर से किए जा रहे व‍िनाशकारी हथियारों के जमावड़े का उल्‍लेख किया है। हालांकि, ताइवान के मामले में भारत ने अपने पत्‍ते कई दिनों तक खोले नहीं थे। यह भारतीय कूटनीति का हिस्‍सा था। भारत-चीन सीमा विवाद के पूर्व भारत वन चाइना पालिसी पर आस्‍था व्‍यक्‍त करता रहा है, लेकिन चीन के साथ सीमा विवाद गहराने पर भारत ने अपनी नीति में बदलाव के संकेत दिए हैं। ऐसे में सवाल उठता है कि भारत ने ताइवान पर क्‍या प्रतिक्रिया दी है। इस प्रतिक्रिया के क्‍या मायने हैं। इस पर विशेषज्ञों की क्‍या राय है।\n\n1- विदेश मामलों के जानकार प्रो हर्ष वी पंत का कहना है कि चीन ताइवान विवाद पर भारत ने अपने स्‍टैंड को साफ किया है। भारत ने चीन का नाम लिए बगैर कहा है कि पूर्वी एशिया में तनाव कम किए जाने के लिए सार्थक प्रयास किया जाना चाहिए। बता दें कि पूर्वी एशिया में ताइवान आता है और भारत का यह बयान ऐसे समय आया है, जब चीन के साथ सीमा विवाद का कोई कूटनीतिक समाधान नहीं निकल पाया है। इतना ही नहीं, चीन लगातार भारत विरोधी नीति अपना रहा है। चीन, श्रीलंका और नेपाल में भारत विरोधी नीतिओं को हवा दे रहा है। इससे भारत की रणनीतिक चुनौती बढ़ी है। उन्‍होने कहा कि इसे 'वन चाइना पालिसी' के खिलाफ उठाया गया एक बड़ा कदम कहा जा सकता है। इस बयान ने यह साबित कर दिया कि भारत अपनी तरह से ताइवान या फिर वन चाइना पालिसी के साथ कैसे डील करेगा।\n\n2- प्रो पंत का कहना है कि पूर्वी लद्दाख पर सीमा विवाद से पूर्व अरुणाचल प्रदेश जाने वाले पर्यटकों को चीन द्वारा स्‍टेप्‍लड वीजा देने के बाद भारत ने वन चाइना पालिसी की नीति में बदलाव किया है। हालांकि, भारत ने सार्वजनिक तौर पर कभी वन चाइना पालिसी के पक्ष या विरोध में कोई बयान नहीं दिया है। भारत ने अपने पत्‍ते कभी नहीं खोले। पूर्वी लद्दाख और अरुणाचल के मामले के पूर्व वह चीन के वन चाइना पालिसी का समर्थन करता आया है। अब भारत ने भी इस नीति से सार्वजनिक तौर पर किनारा करना शुरू कर दिया। अरुणाचल, चीन की सीमा पर स्थित वह राज्‍य है जिस पर पड़ोसी दक्षिणी तिब्‍बत के तौर पर दावा जताता है।\n\n3- प्रो पंत ने जोर देकर कहना है कि ताइवान के मामले में भारतीय नीति ज्‍यादातर तटस्‍थता की रही है। यही कारण है कि चीन और ताइवान विवाद पर भारत मौन ही रहता है। इधर, भारत-चीन सीमा विवाद के बाद नई दिल्‍ली के रुख में बदलाव आया है। उन्‍होंने कहा कि ताइवान को लेकर शायद भारत पहली बार खुलकर बोला है। भारत ने यह जता दिया है कि ड्रैगन इसे भारत की कमजोरी नहीं समझे, बल्कि पड़ोस‍ियों के साथ बेहतर संबंध बनाने की उसकी इच्‍छा है। हाल में चीन ने श्रीलंका सरकार पर हंबनटोटा बंदरगाह पर जिस तरह से दबाव बनाने की रणनीति चली उससे भारत निश्चित रूप से आहत हुआ है।\n\n4- प्रो पंत ने कहा कि अब समय आ गया है कि भारत को चीन को उसकी ही भाषा में समझाना होगा। चीन के प्रति उसकी उदार दृष्टिकोण को वह भारत की कमजोरी समझ रहा है। उन्‍होंने कहा कि समय आ गया है कि चीन के प्रति भारत की रणनीति में बदलाव किया जाए। उन्‍होंने भारत के इस कदम की सराहना करते हुए कहा कि चीन को सही समय पर करारा जवाब दिया गया है।\n\nभारत और ताइवान के रिश्‍ते\n\nहालांकि, भारत और ताइवान के बीच द्विपक्षीय रिश्‍तों के मजबूत होने के बाद भी कुछ खास नहीं हो सका है। वर्ष 2000 में जहां दोनों देशों के बीच एक अरब डालर का व्‍यापार हुआ तो 2019 में यह सात अरब डालर से कुछ ज्‍यादा ही पहुंच पाया। यह आंकड़ा ताइवान के कुल व्‍यापार का बस एक फीसद ही है। वर्ष 2016 में सिर्फ 33,500 ताइवानी पयर्टक ही भारत आए थे। इतने ही पर्यटक उस साल ताइवान गए थे।",
    "China Taiwan Row: क्या करना चाहता है चीन? ताइवान के बॉर्डर पर PLA ने तैनात किए इतने वॉरशिप": "China Taiwan Row: अमेरिकी (USA) कांग्रेस प्रतिनिधि सभा की अध्यक्ष नैंसी पेलोसी (Nancy Pelosi) के दौरे के बाद से ही चीन (China) और ताइवान (Taiwan) के बीच विवाद कम होने का नाम नहीं ले रहा है. चीन की पीपुल्स लिबरेशन आर्मी (PLA) ताइवन जलडमरू मध्य में लगातार युद्धाभ्यास कर रही है. ताइवान का कहना है कि चीन लगातार उनकी सीमा में अतिक्रमण कर रहा है.\n\nताइवान के रक्षा मंत्रालय ने रविवार को बयान जारी करके कहा कि ताइवान की सेना ने उनकी सीमा में घुसे हुए 23 चीनी विमानों और आठ चीनी जहाजों को डिटेक्ट किया है. उन्होंने कहा कि वह लगातार हमारी सीमा का अतिक्रमण कर रहे हैं.\n\nक्या बोला पीएलए?\n\nचीन की सेना पीएलए से मिली जानकारी के अनुसार चीन के एक विमानवाहक पोत ने ताइवान के साथ तनाव के बीच पूरे युद्धक समूह के साथ दक्षिण चीन सागर में लड़ाकू अभ्यास किया जिसमें एक परमाणु ऊर्जा संचालित पनडुब्बी समेत नौसैनिक पोतों का बेड़ा शामिल था.\n\nपीएलए की नौसेना के दूसरे विमानवाहक पोत शेनदोंग ने हाल ही में दक्षिण चीन सागर में युद्धाभ्यास किया और यह चीन का पहला घरेलू विमानवाहक पोत है. सरकारी ग्लोबल टाइम्स की शुक्रवार की एक खबर के अनुसार विश्लेषकों का कहना है कि यह पोत समुद्री अभियानों के लिए तैयार हो रहा है.\n\nकिस जगह पर युद्धाभ्यास कर रहे हैं चीनी जहाज\n\nपीएलए के दक्षिण चीन सागर बेड़े की प्रेस विज्ञप्ति के हवाले से कहा गया कि शेनदोंग ने अपनी क्षमताओं का व्यापक परीक्षण करने के लिए दक्षिण चीन सागर में अज्ञात स्थान पर अभ्यास किया था. प्रेस विज्ञप्ति के अनुसार अभ्यास के दौरान शेनदोंग से जे-15 लड़ाकू विमानों ने उड़ान भरी और उस पर उतरे. उन्होंने समुद्री अभियानों के दौरान ईंधन भरे जाने का भी अभ्यास किया.\n\nविज्ञप्ति के साथ जारी एक वीडियो में देखा जा सकता है कि विमानवाहक पोत (Aircraft Carrier) ने एक समूह में अभ्यास किया जिसमें टाइप 055 नामक बड़ा विध्वंसक पोत, एक टाइप 054ए फ्रिगेट और एक टाइप 901 समग्र आपूर्ति जहाज शामिल था.\n\nJharkhand Politics: झारखंड के मंत्रियों की राज्यपाल से रिक्वेस्ट, 'जो भी निर्णय है उसे सार्वजनिक करें, हम स्वागत करेंगे'\n\nCongress President Election: 'राहुल गांधी को ही कांग्रेस का नेतृत्व करना चाहिए', मल्लिकार्जुन खड़गे का बड़ा बयान",
    "China Taiwan War: अंजाम भुगतना पड़ेगा... ताइवान को लेकर आगबबूला हुआ चीन, अब इस देश को खुलेआम धमकाया": "इसी साल अगस्त की शुरुआत में अमेरिकी हाउस स्पीकर नैन्सी पेलोसी की ताइवान यात्रा पर चीन ने कड़ी प्रतिक्रिया दी थी। चीन ने ताइवान के जलीय सीमा में अब तक का सबसे बड़ा युद्धाभ्यास भी किया था। इस दौरान चीन ने ताइवान के ऊपर से कई मिसाइलें भी लॉन्च की थी। हफ्तों तक चीनी लड़ाकू विमानों ने ताइवान की वायु सीमा में प्रवेश कर शक्ति प्रदर्शन किया था। इ",
    "China-Taiwan Conflict: अमेरिका और चीन के बीच बढ़ते टकराव ने नींद उड़ा दी है आसियान की": "{\"_id\":\"6310921317aac8351213683b\",\"slug\":\"china-taiwan-conflict-tension-between-us-and-china-make-worried-to-asean-countries\",\"type\":\"story\",\"status\":\"publish\",\"title_hn\":\"China-Taiwan Conflict: अमेरिका और चीन के बीच बढ़ते टकराव ने नींद उड़ा दी है आसियान की\",\"category\":{\"title\":\"World\",\"title_hn\":\"दुनिया\",\"slug\":\"world\"}}\n\nChina-Taiwan Conflict: अमेरिका और चीन के बीच बढ़ते टकराव ने नींद उड़ा दी है आसियान की\n\nवर्ल्ड डेस्क, अमर उजाला, सिंगापुर Published by: Published by: Harendra Chaudhary Updated Thu, 01 Sep 2022 05:57 PM IST\n\nसार China-Taiwan Conflict: आसियान को सबसे ज्यादा चिंता इस बात से है कि युद्ध होने पर पश्चिमी देश निश्चित रूप से चीन पर सख्त प्रतिबंध लगा देंगे। अधिक संभावना है कि तब चीन को अंतरराष्ट्रीय भुगतान के सिस्टम स्विफ्ट से बाहर कर दिया जाए। उससे आसियान क्षेत्र की सारी अर्थव्यवस्था अस्त-व्यस्त हो जाएगी...\n\nविज्ञापन\n\nख़बर सुनें\n\nख़बर सुनें\n\nताइवान के आसपास बढ़ते तनाव ने दक्षिण-पूर्व एशियाई देशों की चिंता बढ़ा दी है। मीडिया रिपोर्टों के मुताबिक ये देश इस क्षेत्र के अमेरिका और चीन के बीच टकराव का स्थल बनने को लेकर गहरी आशंका में हैं। ताइवान को लेकर टकराव पिछले महीने के आरंभ में अमेरिका के हाउस ऑफ रिप्रजेंटेटिव की स्पीकर नैंसी पेलोसी की ताइवान यात्रा के बाद से बढ़ता चला गया है। विश्लेषकों के मुताबिक दक्षिण-पूर्व एशिया में एक खेमा अभी भी ऐसा है, जिसकी राय में इस टकराव के असर को काबू में रखना संभव है। इंडोनेशिया के वित्त मंत्रालय में राजकोषीय नीति एजेंसी के प्रमुख फेबरियो काकारिबू ने कहा है कि ताइवान संकट का वित्तीय ‘सीमित’ प्रभाव ही होगा। लेकिन कई कुछ दूसरे नेताओं ने युद्ध के गंभीर परिणामों की चेतावनी दी है। मलेशिया के पूर्व प्रधानमंत्री महातिर मोहम्मद ने आरोप लगाया है कि अमेरिका ताइवान मामले में युद्ध भड़काने की कोशिश कर रहा है। सिंगापुर के विदेश मंत्री विवान बालाकृष्णन ने कहा है- ‘यह पूरी दुनिया के लिए खतरनाक क्षण है।’ उन्होंने कहा कि अमेरिका और चीन के संबंधों के पूरी टूट जाने का मतलब होगा ऊंची महंगाई और सप्लाई चेन में नई रुकावटें। इससे दुनिया और बाधित और खतरनाक जगह बन जाएगी। पेलोसी की यात्रा के बाद दक्षिण पूर्व एशियाई देशों के संगठन आसियान के विदेश मंत्रियों की एक बैठक कंबोडिया की राजधानी नॉम पेन्ह में हुई थी। उसमें सभी पक्षों से संयम दिखाने और भड़काऊ कदमों से बचने की अपील की गई थी। विश्लेषकों के मुताबिक आसियान की यह चिंता वाजिब है। अगर ताइवान को लेकर युद्ध हुआ, तो इसका दक्षिण-पूर्व एशिया के लिए विनाशकारी असर होगा। इस इलाके से होने वाला लगभग सारा आयात और निर्यात ताइवान जलमडरूमध्य के रास्ते होता है। युद्ध की स्थिति में ये मार्ग बंद हो जाएगा। इसके अलावा ताइवान आसियान देशों को हर साल लगभग 70 बिलियन डॉलर का निर्यात करता है। इस पर भी युद्ध का प्रभाव होगा। वैसे आसियान को सबसे ज्यादा चिंता इस बात से है कि युद्ध होने पर पश्चिमी देश निश्चित रूप से चीन पर सख्त प्रतिबंध लगा देंगे। अधिक संभावना है कि तब चीन को अंतरराष्ट्रीय भुगतान के सिस्टम स्विफ्ट से बाहर कर दिया जाए। उससे आसियान क्षेत्र की सारी अर्थव्यवस्था अस्त-व्यस्त हो जाएगी। चीन आसियान का सबसे बड़ा व्यापार पार्टनर है। समझा जाता है कि अमेरिका और चीन में युद्ध हुआ तो वह निश्चित रूप से कई देशों तक फैल जाएगा। दक्षिण कोरिया, जापान और फिलीपींस जैसे देशों में अमेरिकी सैनिक अड्डे हैं। अमेरिका निश्चित रूप से उन अड्डों का इस्तेमाल करेगा। उस सूरत में इन देशों को चीन अपना दुश्मन घोषित कर देगा। विश्लेषकों के मुताबिक मलेशिया और वियतनाम भी दक्षिण चीन सागर के इतने करीब हैं कि युद्ध के असर से वे खुद को नहीं बचा पाएंगे। एक राय यह है कि अगर अमेरिका ताइवान पर कब्जा करने से चीन को नहीं रोक पाया, तो इस क्षेत्र के तमाम देशों का उसकी क्षमता में भरोसा चूक जाएगा। उसका बहुत ही दूरगामी असर इस क्षेत्र की सुरक्षा व्यवस्था पर होगा। दक्षिण-पूर्व एशिया के देश उतनी बड़ी उथल-पुथल को झेल पाने के लिए अभी तैयार नहीं हैं।",
    "लंच के बाद काम? ना बाबा ना…जानिए दुनिया से जुदा Taiwan की 10 दिलचस्प बातें": "ताइवान इन दिनों सुर्खियों में बना हुआ है, वजह है चीन. ताइवान और चीन के बीच पिछले कई महीनों से तनाव बना हुआ है. ऐसा लगने लगा है कि चीन जल्द ही ताइवान पर हमला कर देगा. यही वजह है कि दुनियाभर के देश चिंतित हैं. वहीं, अगर युद्ध और टेंशन से दूर हटकर बात करें, तो ताइवान अपने अजीबोगरीब कल्चर की वजह से काफी लोकप्रिय है. ऐसे में आइए ताइवान से जुड़े कुछ फैक्ट्स जाने जाएं...(Pexels)",
    "ताइवान में अमेरिका-कनाडा समेत इन देशों के नागरिक बिना वीजा के कर सकेंगे प्रवेश, सरकार ने प्रतिबंधों में दी ढील": "ताइवान में अमेरिका-कनाडा समेत इन देशों के नागरिक बिना वीजा के कर सकेंगे प्रवेश, सरकार ने प्रतिबंधों में दी ढील\n\nताइवान में अमेरिका और कनाडा के नागरिक बिना वीजा के अगले हफ्ते से प्रवेश कर सकेंगे। यह जानकारी ताइवान के सेंट्रल एपिडेमिक कमांड सेंटर ने दी। अमेरिका और कनाडा के अलावा न्यूजीलैंड आस्ट्रेलिया यूरोप और राजनयिक सहयोगी भी बिना वीजा के प्रवेश कर सकेंगे।\n\nताइपे, रायटर। ताइवान अगले सप्ताह से संयुक्त राज्य अमेरिका और कनाडा सहित कुछ देशों के आगंतुकों के लिए वीजा मुक्त प्रवेश फिर से शुरू करेगा, क्योंकि यह कोविड-19 के प्रसार को रोकने के लिए लगाए गए नियंत्रणों को आसान बनाना जारी रखता है। सरकार ने सोमवार को यह जानकारी दी।\n\nताइवान ने अपने प्रवेश और क्वारंटीन नियमों को यथावत रखा था क्योंकि शेष एशिया के बड़े हिस्सों ने उन्हें पूरी तरह से अलग कर दिया था। हालांकि जून में इसने आइसोलेशन के दिनों की संख्या सात से घटाकर तीन कर दी थी।\n\nसरकार ने प्रतिबंधों में दी ढील\n\nताइवान में वर्ष की शुरुआत से 5.3 मिलियन कोरोना के मामले मिले हैं, जिनमें से अधिकांश मामले ओमिक्रोन वेरिएंट के हैं। लेकिन सरकार ने 'नया ताइवान माडल' कहे जाने वाले प्रतिबंधों को कड़ा करने की बजाय इसमें ढील दी।\n\nइन देशों के नागरिक अगले हफ्ते से कर सकेंगे प्रवेश\n\nताइवान के सेंट्रल एपिडेमिक कमांड सेंटर ने कहा कि संयुक्त राज्य अमेरिका, कनाडा, न्यूजीलैंड, आस्ट्रेलिया, यूरोप और राजनयिक सहयोगियों के आगंतुकों के लिए वीजा मुक्त प्रवेश अगले सोमवार से शुरू होगा। यह निर्णय इस तथ्य के आधार पर लिया गया है कि दुनिया भर के अधिकांश देशों ने पहले ही अपनी सीमाओं को फिर से खोल दिया है और पूर्व-महामारी सीमा उपायों को फिर से शुरू कर दिया है। महामारी की रोकथाम, आर्थिक और सामाजिक गतिविधियों और अंतर्राष्ट्रीय आदान-प्रदान को संतुलित करने की आवश्यकता है।\n\nतीन दिन का क्वारंटीन पीरियड जारी रहेगा\n\nकमांड सेंटर के प्रमुख विक्टर वांग ने संवाददाताओं से कहा कि तीन दिनों के क्वारंटीन पीरियड और आगमन पर एक पीसीआर परीक्षण की आवश्यकता कुछ समय के लिए बनी रहेगी। ताइवान, जिसके पास एक अच्छी तरह से टीकाकृत आबादी है, ने प्रस्थान से पहले नकारात्मक पीसीआर परीक्षणों की आवश्यकता को पहले ही समाप्त कर दिया है।\n\nमहामारी के दौरान ताइवान के नागरिकों और विदेशी निवासियों को कभी भी जाने और फिर से प्रवेश करने से प्रतिबंधित नहीं किया गया है। हालांकि उन्हें घर या होटलों में क्वारंटीन करना पड़ा है।\n\nमहामारी से पहले एशियाई आगंतुकों के लिए लोकप्रिय पर्यटन स्थल था ताइवान\n\nमहामारी से पहले, ताइवान मुख्य रूप से एशियाई आगंतुकों के लिए एक लोकप्रिय पर्यटन स्थल था, जिसमें जापान, दक्षिण कोरिया और दक्षिण पूर्व एशिया सबसे महत्वपूर्ण बाजार थे।",
    "War News: ताइवान से अपने नागरिकों को निकालने की तैयारी में जापान, क्या कभी भी हमला कर सकता है चीन?": "ताइवान में 20,000 से अधिक जापानी नागरिक रहते हैं। जापान आमतौर पर किसी अन्य देश में आपात स्थिति में अपने नागरिकों को निकालने के लिए सेल्फ-डिफेंस फोर्सेज के विमान भेजता है। लेकिन, ताइवान की परिस्थिति अलग है। ऐसे हालात से निपटने के लिए जापान ने पिछले महीने ही सांसदों के एक प्रतिनिधिमंडल को ताइवान यात्रा पर भेजा था।",
    "ताइवान ने दिखाया दम, युद्ध अभ्यास में अपनी सैन्य ताकत का किया प्रदर्शन": "हाइलाइट्स ताइवान ने युद्ध अभ्यास में टैंकों और फाइटर जेट्स के साथ अपनी क्षमता का प्रदर्शन किया. ताइवान ने बीजिंग की गतिविधियों पर अपनी शांत प्रतिक्रिया पर बार-बार जोर दिया है. ताइवान का सशस्त्र बल अच्छी तरह से सुसज्जित है, साथ ही आधुनिकीकरण कार्यक्रम पर जोर\n\nपिंगटुंग. चीन के साथ हफ्तों चली टकराहट के बाद ताइवान ने अपनी सैन्य ताकत का प्रदर्शन किया है. बुधवार को नए युद्ध अभ्यास में ताइवान ने टैंकों और फाइटर जेट्स के साथ अपनी क्षमता का प्रदर्शन किया है. टैंकों और फाइटर जेट्स की गर्जना से ताइवान ने ड्रैगन को अपना दमखम दिखाया है. ताइवान पर चीन अपने क्षेत्र के रूप में शासन करने का दावा करता है. पिछले महीने अमेरिकी हाउस स्पीकर नैंसी पेलोसी द्वारा ताइपे की यात्रा के बाद से चीन द्वीप के चारों ओर सैन्य अभ्यास कर रहा है.\n\nन्यूज एजेंसी रॉयटर्स के अनुसार ताइवान जो चीन के संप्रभुता के दावों को खारिज करता है, ने बीजिंग की गतिविधियों पर अपनी शांत प्रतिक्रिया पर बार-बार जोर दिया है. लेकिन उसके पास जरूरत पड़ने पर अपनी रक्षा करने का संकल्प और क्षमता भी है.\n\nताइवान रक्षा मंत्रालय के प्रवक्ता सुन ली-फांग ने ताइवान के सुदूर दक्षिण के पिंगटुंग में सरकार द्वारा आयोजित युद्ध अभ्यास पर मीडिया से कहा कि जमीन पर युद्ध की तैयारी का प्रशिक्षण सशस्त्र बलों का एक आवश्यक कर्तव्य है और यह भी कुछ ऐसा है जो हमें हर दिन और हर पल करना है.\n\nउन्होंने आगे कहा कि ताइवान और उसके बाहरी द्वीपों में रक्षा अभियानों के संबंध में हम इलाके के अनुसार खतरों पर प्रतिक्रिया करने और युद्ध की तैयारियों को बढ़ाने के अपने कर्तव्य को पूरा करने के लिए हर जगह लड़ने में सक्षम होने के दृष्टिकोण के साथ अपना अभ्यास कर रहे हैं.\n\nगौरतलब है कि ताइवान का सशस्त्र बल अच्छी तरह से सुसज्जित है, लेकिन चीन की विशाल सेना के सामने बौना है. हालांकि ताइवान की राष्ट्रपति त्‍साई इंग वेन (Tsai Ing-Wen) अपनी सेना के आधुनिकीकरण कार्यक्रम की देखरेख कर रही हैं. इसके साथ ही रक्षा खर्च में वृद्धि को भी उन्होंने प्राथमिकता दी है.\n\nTags: China-Taiwan, Taiwan",
    "ताइवान के राष्ट्रपति ने चीन के ‘संज्ञानात्मक युद्ध’ के खतरे के प्रति आगाह किया": "‘संज्ञानात्मक युद्ध’ में मनुष्य के मस्तिष्क को युद्ध क्षेत्र बनाया जाता है। इसके तहत जनमत, मनोवैज्ञानिक और कानूनी साधन का सहारा लेकर जीत हासिल की जाती है।\n\nविशेषज्ञों ने चेतावनी दी है कि चीन ने ताइवान के जनसंचार माध्यमों में गहरी पैठ बना ली है और सैन्य मनोबल तथा जनता के विश्वास को कम करने के लिए सोशल मीडिया और अन्य जगहों पर झूठे विमर्श फैला सकता है।\n\nसाई ने पूर्वी शहर हुआलीन में एक वायु रक्षा और मिसाइल बटालियन की यात्रा के दौरान अपने भाषण में कहा, ‘‘ताइवान जलडमरूमध्य के आसपास स्थिति तनावपूर्ण बनी हुई है और खतरा कभी कम नहीं हुआ है।’’\n\nउन्होंने कहा, ‘‘चीन के विमानों और जहाजों की नियमित घुसपैठ के अलावा उसने लोगों के दिमाग में अशांति पैदा करने के लिए झूठी सूचनाओं का उपयोग करके संज्ञानात्मक युद्ध भी छेड़ दिया है।’’\n\nसाई ने ताइवान की सेना पर दबाव बढ़ाने के लिए चीन के ड्रोनों के इस्तेमाल का भी जिक्र किया।",
    "US: चीन के खिलाफ प्रतिबंधों पर विचार कर रहा अमेरिका, ड्रैगन को ताइवान पर हमला करने से रोकने की रणनीति": "{\"_id\":\"6320d86d53ec6341be05204c\",\"slug\":\"us-considering-options-for-a-sanctions-package-against-china-to-deter-it-from-invading-taiwan\",\"type\":\"story\",\"status\":\"publish\",\"title_hn\":\"US: चीन के खिलाफ प्रतिबंधों पर विचार कर रहा अमेरिका, ड्रैगन को ताइवान पर हमला करने से रोकने की रणनीति\",\"category\":{\"title\":\"World\",\"title_hn\":\"दुनिया\",\"slug\":\"world\"}}\n\nUS: चीन के खिलाफ प्रतिबंधों पर विचार कर रहा अमेरिका, ड्रैगन को ताइवान पर हमला करने से रोकने की रणनीति\n\nएएनआई, वाशिंगटन। Published by: Published by: देव कश्यप Updated Wed, 14 Sep 2022 01:35 AM IST\n\nसार सूत्रों ने कहा कि चीनी आक्रमण की आशंकाओं की प्रतिक्रिया, जो ताइवान जलडमरूमध्य में सैन्य तनाव बढ़ने के साथ बढ़ी है। इसके बाद एक तरफ वाशिंगटन में प्रतिबंधों को लेकर विचार-विमर्श चल रहा है तो दूसरी तरफ ताइपे अलग से यूरोपीय संघ के दूतों के साथ अपने पक्ष में दबाव बनान की कोशिश में जुटा है।\n\nविज्ञापन\n\nख़बर सुनें\n\nख़बर सुनें\n\nअमेरिका ताइवान पर हमला करने से रोकने के लिए चीन के खिलाफ प्रतिबंधों के विकल्पों पर विचार कर रहा है। साथ ही यूरोपीय संघ भी ऐसा करने के लिए ताइपे के राजनयिक दबाव में आ रहा है। यह जानकारी न्यूज एजेंसी रायटर ने चर्चा से परिचित सूत्रों के हवाले से दी है।\n\n\n\nसूत्रों ने कहा कि चीनी आक्रमण की आशंकाओं की प्रतिक्रिया, जो ताइवान जलडमरूमध्य में सैन्य तनाव बढ़ने के साथ बढ़ी है। इसके बाद एक तरफ वाशिंगटन में प्रतिबंधों को लेकर विचार-विमर्श चल रहा है तो दूसरी तरफ ताइपे अलग से यूरोपीय संघ के दूतों के साथ अपने पक्ष में दबाव बनान की कोशिश में जुटा है। यह दोनों प्रक्रिया फिलहाल प्रारंभिक चरण में है।\n\n\n\nदोनों ही मामलों में, कंप्यूटर चिप्स और दूरसंचार उपकरण जैसी संवेदनशील प्रौद्योगिकियों में चीन के साथ कुछ व्यापार और निवेश को प्रतिबंधित करने के लिए पश्चिम में पहले से किए गए उपायों से परे प्रतिबंधों को लाने का विचार है। हालांकि सूत्रों ने इस बारे में कोई विवरण नहीं दिया कि क्या विचार किया जा रहा है लेकिन दुनिया की दूसरी सबसे बड़ी अर्थव्यवस्था और वैश्विक आपूर्ति श्रृंखला की सबसे बड़ी कड़ी में से एक पर प्रतिबंधों की धारणा व्यवहार्यता पर सवाल उठाती है।\n\n\n\nअमेरिकी वाणिज्य विभाग के एक पूर्व वरिष्ठ अधिकारी, नाजक निकख्तर (Nazak Nikakhtar) ने कहा कि \"चीन पर प्रतिबंध लगाने की संभावना रूस पर प्रतिबंध लगाने की तुलना में कहीं अधिक जटिल प्रक्रिया है, इसे देखते हुए कि अमेरिका और उसके सहयोगियों का चीनी अर्थव्यवस्था के साथ व्यापक संबंध हैं।\"\n\n\n\nबता दें कि चीन ताइवान को अपने क्षेत्र के रूप में दावा करता है और पिछले महीने अमेरिकी प्रतिनिधि सभा के अध्यक्ष नैंसी पेलोसी की ताइपे का दौरा करने के बाद ताइवान पर मिसाइलें दागी थीं और अपने अनौपचारिक समुद्री सीमा के पार युद्धपोतों को रवाना किया था, क्योंकि बीजिंग ने नैंसी पेलोसी की ताइवान यात्रा को एक उकसावे के रूप में देखा था।",
    "China Taiwan Military: अपने पैसों से 33 लाख नागरिकों को दूंगा मिलिट्री ट्रेनिंग... चीन के खिलाफ ताइवानी अरबपति की हुंकार": "75 साल के रॉबर्ट त्साओ ने बुलेटप्रूफ वेस्ट और हेलमेट पहनकर ताइवानी नागरिकों का हौसला भी बढ़ाया। उन्होंने कहा कि ताइवान के लिए चीनी कम्युनिस्ट पार्टी (सीसीपी) का खतरा बढ़ रहा है। उन्होंने तीन साल में 30 लाख लोगों को मिलिट्री ट्रेनिंग देने के लिए धन देने का वादा किया। रॉबर्ट त्साओ के इस मिलिट्री ट्रेनिंग प्रोग्राम को ताइवान का सिविल डिफेंस ऑर्गनाइजेशन कुमा अकादमी संचालित करेगा।",
    "China Vs Taiwan: चीन के खतरे से निपटने के लिए ताइवान कितना तैयार, देखें Ground Zero से ये रिपोर्ट": "ताइवान के पूर्वी छोर का यह शांत समंदर पूर्वी चीन सागर है. इस बात का अनुमान लगाना भी मुश्किल है कि ताइवान के इस हुआलिन शहर के किनारे पर युद्ध की कैसी तैयारी चल रही है. मगर कुछ ही देर में तस्वीर साफ हो जाती है जब समुद्र की लहरों की आवाज को तोड़ते हुए लड़ाकू विमान का जेट इंजन गरजने लगता है. चंद सेकंड में हुआलीन शहर आसमान गरजते लड़ाकू विमानों की आवाज से थर्रा उठता है.",
    "अगले पांच सालों के लिए जिनपिंग का चीन का राष्ट्रपति बनना तय, ताइवान पर कसेंगे शिकंजा": "हाइलाइट्स कांग्रेस के सदस्य मौजूदा चीनी राष्ट्रपति शी जिनपिंग को देश की बागडोर अगले पांच सालों के फिर से सौंप सकते हैं इसके लिए कुल 2,296 प्रतिनिधियों को नियुक्त किया गया है, जिसमें 200 से अधिक पूर्ण सदस्य, लगभग 170 वैकल्पिक सदस्य हैं नए कार्यकाल में शी जिनपिंग रूस के साथ साझेदारी और ताइवान पर अपनी पकड़ को और मजबूत करने का प्रयास करेंगे\n\nबीजिंग. चीन में तख्तापलट की अफवाहों (Xi Jinping House Arrest News) के बीच अगले महीने सत्तारूढ़ चीनी कम्युनिस्ट पार्टी (CCP) की महत्वपूर्ण 20वीं कांग्रेस का आयोजन होने जा रहा है. न्यूज एजेंसी ANI के मुताबिक इस सत्र में कांग्रेस के सदस्य मौजूदा चीनी राष्ट्रपति शी जिनपिंग को देश की बागडोर अगले पांच सालों के लिए फिर से सौंप सकते हैं. इस कार्यक्रम के लिए कुल 2,296 प्रतिनिधियों को नियुक्त किया गया है, जिसमें 200 से अधिक पूर्ण सदस्य और लगभग 170 वैकल्पिक सदस्य शामिल हैं.\n\n2032 तक सत्ता में रहेंगे जिनपिंग\n\nदेश में कोरोना के बाद लागू किये जा रहे सख्त नियमों और ताइवान पर चीन के ठोस कदम न उठाने को लेकर राष्ट्रवादियों में जिनपिंग की घटती लोकप्रियता एक चिंता का विषय बनी हुई है. हालांकि नए नियमों और देश की राजनीति में मजबूत पकड़ होने के चलते शी जिनपिंग अगले दस सालों के लिए देश के राष्ट्रपति बने रहेंगे. नए कार्यकाल में शी जिनपिंग रूस के साथ साझेदारी और ताइवान पर अपनी पकड़ को और मजबूत करने का प्रयास कर सकते हैं. फिलहाल अमेरिका भी ताइवान की सुरक्षा के लिए सेना भेजने की बात को दोहरा चुका है जो क्षेत्र में चीन के लिए गले की हड्डी बनकर सामने आया है.\n\nसोशल मीडिया पर उड़ी थी हाउस अरेस्ट की अफवाह\n\nशी जिनपिंग के SCO समिट से वापस देश लौटने पर उनको सेना द्वारा हाउस अरेस्ट किये जाने की अफवाह दिन भर सोशल मीडिया पर चर्चा का विषय बनी रही. गौरतलब है कि चीन में छह हजार फ्लाइट्स के रद्द होने के चलते कई जानकारों ने इसे सेना द्वारा किये जा रहे सत्ता परिवर्तन से जोड़कर देखा. इस बीच अफवाह उड़ी कि शी जिनपिंग को नजरबंद कर दिया गया है. हालांकि दावों में अभी तक कोई भी सच्चाई सामने नहीं आ सकी है.\n\nTags: China, Xi jinping",
    "ताइवान में भूकंप का तांडव": "पिछले 24 घंटे में ताइवान में तीन भूकंप के झटके आ चुके हैं",
    "चीन का सामना करने को तैयार ताइवान, न्यूक्लियर पावर प्लांट की इस तरह सुरक्षा में भी जुटा": "हर एक न्यूक्लियर पावर प्लांट की दीवारें स्टील, आयरन और मजबूत कंक्रीट से बनी होती है, लेकिन हवाई सुरक्षा देने के लिए इस पावर प्लांट के इर्द-गिर्द दो एयर डिफेंस सिस्टम लगाए गए हैं.\n\nचीन की नाराजगी की वजह से पिछले कुछ दिनों से ताइवान लगातार सुर्खियों में बना हुआ है. चीन जैसे ताकतवर देश की नाराजगी को देखते हुए ताइवान लगातार अपनी सैन्य स्थिति सुधारने में जुटा हुआ है. पिछले दिनों ताइवान के रक्षा मंत्रालय ने कहा था कि 17 चीनी विमानों ने ताइवान जलडमरूमध्य की मध्य रेखा को पार किया, जो आम तौर पर दोनों पक्षों के बीच एक अनौपचारिक बाधा के रूप में कार्य करता है. यही नहीं बीजिंग द्वीप के पास अपनी सैन्य गतिविधियां जारी रखे हुए है. ताइवान तैयारी के साथ-साथ न्यूक्लियर पावर प्लांट की सुरक्षा में जुटा हुआ है.\n\nउत्तरी ताइवान में बना यह देश का दूसरा न्यूक्लियर पावर प्लांट है, जिसके चारों तरफ ऊंची-ऊंची पहाड़ियां हैं, ताकि किसी भी संभावित हमले से बचा जा सके, जबकि एक तरफ ताइवान स्ट्रेट है जो 130 किलोमीटर तक चीन की मुख्य भूमि तक की सुरक्षा देता है.\n\nइस पावर प्लांट को किसी भी अनहोनी की स्थिति में बचाने के लिए ताइवान की राजधानी ताइपे से करीब 70 किलोमीटर दूर बनाया गया है, यहां से हाई टेंशन वायर के जरिए बिजली पहुंचाई जाती है. गौरतलब है कि ताइवान अपनी ऊर्जा जरूरतों पर 10% परमाणु संयंत्र पर निर्भर है, जबकि राजधानी की कुल बिजली का 25% यही से उत्पादन होता है. किसी भी हमले की स्थिति में अगर यह पावर प्लांट बंद हो जाता है ,तो लगभग एक चौथाई राजधानी अंधेरे में डूब जाएगी.\n\nन्यूक्लियर पावर प्लांट का सुरक्षा कवच\n\nहालांकि हर एक न्यूक्लियर पावर प्लांट की दीवारें स्टील, आयरन और मजबूत कंक्रीट से बनी होती है, लेकिन हवाई सुरक्षा देने के लिए इस पावर प्लांट के इर्द-गिर्द दो एयर डिफेंस सिस्टम लगाए गए हैं. सबसे पहले ताइवान के अपने देश में बनाए गए एयर डिफेंस सिस्टम स्काईबो की बात करें, तो यह 50 से लेकर 70 किलोमीटर तक ड्रोन, लड़ाकू हेलीकॉप्टर और धीरे चलने वाले विमानों से सुरक्षा दे सकता है.\n\nसुपर सोनिक बैलेस्टिक और क्रूज मिसाइल साथ ही चीन के पांचवीं पीढ़ी के लड़ाकू विमान जे20 से बचने के लिए अमेरिका ने भी एयर डिफेंस सिस्टम की बैटरी दी है जिसका नाम है patroit.\n\nकैसे काम करता है परमाणु संयंत्र?\n\nकिसी भी परमाणु रिएक्टर के बाहर फौलादी दीवारें होती हैं, इसके अंदर 3 हिस्से होते हैं. जिसमें से एक कमांड एंड कंट्रोल रूम, दूसरा हेवी वॉटर कूललेंट प्लांट और तीसरा गरम पानी के जरिए टरबाइन को घुमा कर बिजली बनाना. इन तीनों भागों को एनिमेशन और डमी मॉडल के जरिए दिखाया जा रहा है.\n\nआमतौर पर टरबाइन और न्यूक्लियर फ्यूल वाले क्षेत्र की दीवारें बहुत मोटी होती हैं, लेकिन कंट्रोल रूम न्यूक्लियर पावर प्लांट के सबसे कमजोर कड़ी सुरक्षा के लिहाज से माना जाता है. ऐसे में अगर चीन के ड्रोन द्वारा कंट्रोल रूम पर हमला हुआ तो, ऑटोमेशन रुक जाएगा, जिसके बाद ऊर्जा इतनी ज्यादा बढ़ जाएगी कि पावर प्लांट ध्वस्त हो जाएगा. इसके साथ ही न्यूक्लियर रेडिएशन चंद मिनटों के अंदर 150 किलोमीटर के दायरे में फैल चुका होगा, जिससे पहले कुछ घंटों में ही ताइवान की राजधानी ताइपे में भारी तबाही मचती हुई नजर आएगी.",
    "China Taiwan Tension: चीन अपने ही सैनिकों की करा रहा जासूसी, अमेरिकी खुफिया एजेंसियों ने किए कई बड़े खुलासे": "US On China-Tiwan Tension: चीन (China) और ताइवान (Taiwan) के बीच लगातार माहौल बिगड़ता जा रहा है. ताइवान का मसला चीन के लिए काफी जटिल है और वह इस हिस्से को लेकर काफी गंभीर भी है. ताइवान को लेकर चीन की सनक का अंदाजा इस बात से ही लगाया जा सकता है कि वह कई बार सेना की मदद से इस पर कब्जा करने की बात कह चुका है. ताइवना की घेराबंदी करने के बाद चीन अब पूरी तरह से घबरा गया है. इसकी तस्दीक इस बात से हो सकती है कि ड्रैगन अब अपने ही सैनिकों की जासूसी कराने लगा है.\n\nदरअसल, अमेरिकी खुफिया एजेंसी (American Intelligence Agency) कि रिपोर्टों में दावा किया गया है कि चीन अपने ही सैनिकों की जासूसी करा रहा है. रिपोर्ट में खुलासा किया गया है कि चीन अपने सैनिकों को ब्रेसलेट (Bracelet) पहना रहा और साथ ही उनकी ब्रेन मैपिंग (Brain Mapping) कर उनका बायोलॉजिकल डाटा (Biological Data) भी इकट्ठा करवा रहा है.\n\nअमेरिकी एजेंसियों की रिपोर्टों में किया गया यह खुलासा\n\nअमेरिकी एजेंसियों की रिपोर्ट में खुलासा किया गया है कि चीन को इस बात का डर है कि अगर वह ताइवन पर हमला करता है तो चीन के सैनिक ताइवान के नागरिकों पर हमला करने से पीछे हट सकते हैं. चीन के डर के पीछ गलवान घाटी में भारत से हार भी एक वजह है. चीन को इस बात का डर सता रहा कि जो गलवान घाटी में हुआ था, कहीं उसी प्रकार की घटना ताइवान के साथ भी ना हो जाए. इसलिए चीन इस तरह की किसी भी घटना से बचने के लिए अपने ही सैनिकों की जासूसी करवा रहा है.\n\nअमेरिका ने चीन के इस कदम की आलोचना की\n\nबता दें कि इससे पहले भी कई देशों पर अपने ही सैनिकों की ब्रैन मेपिंग कराने का आरोप लगता रहा है. अमेरिका पर भी कई बार अपने सैनिकों की ब्रैन मेपिंग करने का आरोप लग चुका है लेकिन सार्वजनिक तौर पर उसने कभी भी इस बात को कबूल नहीं किया है. हांलाकि, अमेरिका ने चीन के इस कदम की आलोचना की है. अमेरिका का कहना है कि यह सरासर अमानवीय है. इस प्रकार से सैनिकों की ब्रैन मेपिंग नहीं की जानी चाहिए.\n\nवहीं, विशेषज्ञों का कहना है कि चीन को इस बात का पूरा भरोसा है कि अगर ताइवान के साथ युद्ध होता है तो उसके सैनिक भाग जाएंगे. चीन के अलावा कोई और देश इस प्रकार से अपने सैनिकों की ब्रैन मेपिंग नहीं करता. एक्सपर्ट की मानें तो चीन ताइवान को अपना अभिन्न अंग मानता है. चीन अक्सर ताइवान के लोगों को अपना भाई होने का दावा करता रहा है. ऐसे में अगर चीन और ताइवान युद्ध होता है तो उसके सैनिक कैसे अपने ही भाईयों पर हमला कर सकते हैं.\n\nइसे भी पढ़ेंः-\n\nExplained: गुजरात दंगा मामले में PM मोदी के खिलाफ लड़ा केस, लगे साजिश के आरोप- तीस्ता सीतलवाड़ की पूरी कहानी\n\nExplained: समंदर में बाहुबली INS विक्रांत और आसमान में गरजता तेजस...दुनिया देख रही मेड इन इंडिया की ताकत",
    "US on China-Taiwan: 'ताइवान के लोगों का भी इस मुस्लिम समुदाय जैसा हो जाएगा हाल', अमेरिका ने क्यों दी ये चेतावनी": "Taiwan-China Clash: चीन और ताइवान के बीच चल रहे तनाव के बीच अमेरिका ने बड़ी चेतावनी दी है. अमेरिका ने कहा है कि अगर चीन हमला करता है तो ताइवान के लोगों का हाल उइगर मुसलमानों जैसा हो जाएगा. दुनिया भर में धार्मिक स्वतंत्रता की निगरानी करने वाली एक अमेरिकी एजेंसी के प्रमुख ने चेतावनी ने कहा, ताइवान को यह समझना चाहिए कि उइगरों के साथ क्या सलूक हो रहा है. अंतर्राष्ट्रीय धार्मिक स्वतंत्रता पर संयुक्त राज्य आयोग के अध्यक्ष नुरी तुकरेल ने दो दिन के सम्मेलन में कहा, 'आपको पता होना चाहिए कि अगर आप ताइवान की रक्षा करने में नाकाम रहते हैं, तो ताइवान के लोगों का भी ऐसा ही हश्र होगा.'\n\n'उइगरों के साथ क्या हो रहा है, ये समझना पड़ेगा'\n\nताइपे में धार्मिक स्वतंत्रता मंच ने कहा, 'कम्युनिस्ट अधिकारियों ने स्पष्ट कर दिया है कि ताइवान को समझना चाहिए कि उइगर लोगों के साथ क्या हो रहा है.' उन्होंने कहा, 'ऐसी कोई स्थिति नहीं जो चीनी कम्युनिस्ट पार्टी (सीसीपी) के मानवता के खिलाफ चल रहे नरसंहार और अपराधों की तुलना में ताइवान और दुनिया के लिए चीनी शासन के इरादों को दर्शाती है.'\n\nरक्षा बजट बढ़ाएगा ताइवान\n\nबता दें कि चीन के साथ बढ़ते तनाव के बीच ताइवान अपने रक्षा बजट में अगले साल 13.9 फीसदी की बढ़ोतरी कर सकता है. डीपीए समाचार एजेंसी की रिपोर्ट के अनुसार, 2023 में राष्ट्रीय रक्षा से संबंधित कुल खर्च 586.3 अरब ताइवान डॉलर (टीडब्ल्यूडी) (19.4 अरब डॉलर) होगा. इसमें अन्य बातों के अलावा, एडवांस लड़ाकू जेट की खरीद के लिए 108.3 अरब टीडब्ल्यूडी शामिल है.\n\nचीन ने किया था युद्धाभ्यास\n\nअमेरिकी हाउस स्पीकर नैन्सी पेलोसी की 2 अगस्त को ताइवान की यात्रा के जवाब में चीनी सेना ने अगस्त की शुरुआत में ताइवान के आसपास बड़े पैमाने पर युद्धाभ्यास किया. ताइवान कह भी चुका है कि उसे हाल के वर्षों में चीन की सैन्य गतिविधियों के विस्तार का सामना करना पड़ा है. 1949 से ताइवान में एक स्वतंत्र सरकार है, लेकिन चीन उसे अपने क्षेत्र का हिस्सा मानता है और ताइपे और अन्य के बीच किसी भी प्रकार के आधिकारिक संपर्क का विरोध करता है.\n\n(इनपुट-IANS)\n\nये स्टोरी आपने पढ़ी देश की सर्वश्रेष्ठ हिंदी वेबसाइट Zeenews.com/Hindi पर",
    "ताइवान एक्‍सपो 28 सितंबर से मुंबई में": "ताइवान एक्‍सपो 28 सितंबर से मुंबई में\n\nमुंबई, 26 सितंबर (वार्ता) तीन दिवसीय ताइवान एक्‍स पो 2022 को शुभारंभ 28 सितंबर को यहां किया जायेगा जिसकी थीम ‘टुगेदर टुवार्ड्स टुमॉरो’ है।\n\nयह एक्सपोे ताइवानी ब्रांडों के लिये भारतीय बाजारों को एक्‍स्‍पलोर करने और दोनों देशों के बीच कारोबारी संबंधों को स्‍थापित करने का जरिया है और इसका आयोजन एक वर्ष किया जाता है। ताइवान एक्‍सपो ताइवान एक्‍सटर्नल डेवलपमेंट काउंसिल (टीएआईटीआरए) की एक प्रमुख प्रदर्शनी है और इसका उद्देश्‍य देशों को एकजुट करना, उनकी अर्थव्‍यवस्‍थाओं को मजबूती देने के लिये एक उपयुक्‍त मंच उपलब्‍ध कराना और ताइवान, भारत एवं अन्‍य एशियान (एएसईएएन) देशों के बीच व्‍यावसासिक रिश्‍तों को बेहतर बनाना है।",
    "ताइवान के उस बंकर पहुंची TV9 भारतवर्ष टीम, परास्त हो गई थी चीन की विशालकाय सेना": "सालों से चीन ताइवान के ऊपर दबाव बनाता है. जबरन उसके इलाक़े में घुसपैठ करता है. चीन दादागिरी की दम पर रेत का खनन भी करता है.\n\nचीन ताइवान के तनाव के बीच टीवी9 भारतवर्ष मातसु द्वीप पहुंचा. ये द्वीप ताइवान स्ट्रेट का सबसे प्रमुख भाग है. भारतवर्ष की टीम ताइवान आर्मी के कमांड सेंटर के मुख्यालय पहुंची. ये मुख्यालय द्वीप के 300 मीटर सबसे ऊंची पहाड़ी के टॉप पर बनाया गया है. जहां पर तरह-तरह के रडार सिस्टम और एंटी मिसाइल सिस्टम भी लगाया गया है. इस कमांड सेंटर की खास बात ये है कि मातसु द्वीप के सबसे ऊंचे स्थान पर होने के चलते पूरी ताइवान स्ट्रेट पर न सिर्फ़ यहां से नज़र रखी जाती है बल्कि मातसु के पोर्ट पर भी पूरे निगहबानी की जाती है. चीन और ताइवान के बीच टेंशन के बीच अमेरिका ने साफ कर दिया है कि अगर चीन ने ताइवान पर अटैक किया तो अमेरिका ताइवान की ओर से युद्ध में उतर जाएगा.\n\nयहां से तरह-तरह के अत्याधुनिक दूरबीन समेत कई तरह यंत्रों से चीन की हर चालबाज़ी और समंदर में उसकी हर गतिविधि कई किलोमीटर दूर रहने पर ही दर्ज की जाती है. उसके आधार पर नेवी और कोस्टगार्ड को सूचना दी जाती है. फिर आगे की कार्रवाई की जाती है. दरअसल, सालों से चीन ताइवान के ऊपर दबाव बनाता है. जबरन उसके इलाक़े में घुसपैठ करता है. चीन दादागिरी की दम पर रेत का खनन भी करता है. एक साल पहले तक ऐसा ही होता आया. लेकिन अब ताइवान की नेवी और कोस्टगार्ड बेहद सख़्त हो गए. इसके बाद 100-100 मीटर लंबे वो जहाज़ जिनसे खनन कर रेत चीन ले जाता है उसे ताइवान की सेना ने अपने कब्जे में से रखा है.\n\n\n\nभारी शेलिंग के बावजूद कुछ नहीं बिगाड़ पाया चीन\n\n1960 के दशक में चीन की सेना के द्वारा ताइवान के इलाके में घुसपैठ कब्जा करने के मकसद से चीन ने भारी शेलिंग की थी. लगभग ताइवान के इस मातसु द्वीप तक चीनी सेना पहुंच गई थी, लेकिन ताइवान के लड़ाकों ने अलग-अलग गुप्त बंकरों से मोर्चा लिया और फिर दोनों तरफ से जमकर फायरिंग हुई. इसके बाद चीन को अपने कदम पीछे खींचने पड़े. इन बंकरों में सबसे बड़े और अहम एक बंकर की भूमिका की थी. युद्ध के बाद इस बंकर का नाम विक्ट्री बॉक्स पड़ गया. एक अकेले बंकर में 18 पोस्ट हैं जहां से जमकर गोलीबारी हुई.",
    "ताइवान में दुनिया का सबसे बड़ा टेक एक्सपो, चीन से हमले के ख़तरे के बीच दुनियाभर के CEO को किया इनवाइट": "टेक एक्सपो में ताइवान ने यूरोप , मिडिल इस्ट, अमेरिका एशिया समेत दुनिया भर के आटो, इलेक्ट्रिक, इलेक्ट्रॉनिक्स, टैक्नालोजी मोबाईल इंडस्ट्री से जुड़े कंपनियों के सीईओ को बुलाया है.\n\nचीन से हमले के ख़तरे के बीच ताइवान दुनिया को अपनी टेक्नोलॉजी की ताकत दिखाने के लिए एक एक्सपो आयोजित कर रहा है. ताइवान की राजधानी में दुनिया का सबसे बड़ा टेक्नोलोजी एक्सपो का आयोजन किया गया है. टेक एक्सपो में ताइवान ने यूरोप , मिडिल इस्ट, अमेरिका एशिया समेत दुनिया भर के आटो, इलेक्ट्रिक, इलेक्ट्रॉनिक्स, टैक्नालोजी मोबाईल इंडस्ट्री से जुड़े कंपनियों के सीईओ को बुलाया है.\n\nयह ख़ास टेक एक्सपो ताइवान की राजधानी ताइपे में आयोजित की गई है, जो अगले एक हफ्ते तक चलेगा. दुनिया में अपने सेमी कंडक्टर डिवाइस की ताक़त की वजह से भी ताइवान की एक अलग पहचान है. ताइवान इसके ज़रिए पूरी दुनिया के तमाम मुल्कों की जरुरतों को पूरा करता है. चिंता की बात ये है कि अगर ताइवान पर चीन हमले करता है तो पूरी दुनिया की कई इंडस्ट्री पर संकट आ जाएंगे.\n\nताइवान पर हमले से दुनिया को होगा नुकसान\n\nकोरोना काल में जब ताइवान की इंडस्ट्री बंद हो गई तो दुनिया में हाहाकार मच गया था. इंडस्ट्रियों के लिए सबसे ज़्यादा समस्या पैदा हो गई थी और सेमी कंडक्टर के बिना कई मैन्यूफैक्चरिंग यूनिट पर संकट आ गए थे. अब ताइवान पर चीनी हमले का खतरा मंडरा रहा है जो पूरी दुनिया के लिए चिंता का विषय है. अगर ताइवान पर हमले कर चीन युद्ध शुरु करता है तो पूरी दुनिया में काम धंधा रुक जाएगा. कई मायनों में ताइवान दुनिया के लिए बहुत अहम है.\n\nदुनिया को भेजेगा संदेश\n\nहालांकि माना जा रहा है कि ताइवान ने इस टेक एक्सपो का आयोजन दुनिया को अपनी ताकत दिखाने के साथ-साथ समर्थन जुटाने के लिए किया है. टेक एक्सपो को समर्थन जुटाने का नायाब तरीक़ा माना जा रहा है. इस एक्सपो के ज़रिए ताइवान दुनिया को अपनी महत्ता बताएगा. दुनियाभर से इंडस्ट्रियों और कंपनियों के सीईओ को बुलाने के पीछे भी यही मक़सद है ताकि दुनिया को ताइवान की ताकत का पता चला. ताइवान इसके ज़रिए दुनिया में",
    "China को संकट की घड़ी में मिला Taiwan का साथ, कहा- सीमाओं से परे अभी मदद पहुंचाना है जरूरी": "China को संकट की घड़ी में मिला Taiwan का साथ, कहा- सीमाओं से परे अभी मदद पहुंचाना है जरूरी\n\nChina Earthquake चीन के सिचुआन प्रांत में सोमवार को आए भूकंप से इसे काफी नुकसान पहुंचा है। यहां बचाव अभियान जारी है। इस दौरान ताइवान ने भी मदद की पेशकश की है। इसमें अब तक 65 लोगों की मौत हो चुकी है।\n\nताइपे, एजेंसी। चीन (China) के दक्षिण-पश्चिम में स्थित सिचुआन प्रांत (Sichuan province) में सोमवार को आए भूकंप (Earthquake) से भारी तबाही हुई है। इसमें अब तक 65 लोगों की मौत हो चुकी है। चीन की इस मुश्‍किल घड़ी में ताइवान (Taiwan) उसके साथ खड़ा है।\n\nदोनों देशों के बीच अधिकार और सैन्‍य अभ्‍यास को लेकर जारी भीषण तनातनी को दरकिनार करते हुए ताइवान ने प्राकृतिक आपदा को लेकर चीन के प्रति संवदेना व्‍यक्‍त की है और यह भी कहा है कि ताइवान बचाव दल (Rescue team) भेजने के लिए तत्‍पर है।\n\nचीन की मदद के लिए तैयार ताइवान\n\nचीन एक तरफ जहां ताइवान को अपना हिस्‍सा मानता है, वहीं ताइवान इसके खिलाफ है और इसी बीच पिछले महीने अमेरिकी कांग्रेस की स्‍पीकर नैंसी पेलोसी (Nancy Pelosi) के ताइपे (Taipei) दौरे के बाद दोनों देशों के बीच सैन्‍य अभ्‍यास को लेकर तनाव है। ताइवान में राष्‍ट्रपति के कार्यालय ने कहा कि राष्‍ट्रपति साई इंग वेन ने चीन के प्रति अपनी चिंता और सहानुभूति जाहिर की है।\n\nइतना ही नहीं, चीन में भूकंप की चपेट में आकर जान गंवाने वालों के प्रति उन्‍होंने अपनी संवेदना भी व्‍यक्‍त की है। ताइवान ने उम्‍मीद जताई है कि चीन में इस दौरान बचाव का काम भी बिना किसी परेशानी के हो जाएगा और सामान्‍य जिंदगी भी जल्‍द ही पटरी पर लौटेगी।\n\nताइवान ने Rescue team का कर लिया पूरा इंतजाम\n\nइस दौरान राष्‍ट्रपति के कार्यालय ने यह भी कहा कि उन्‍हें सिचुआन में आए भूकंप में ताइवान के किसी नागरिक के मरने की सूचना नहीं मिली है। ताइवान के अग्निशमन विभाग ने कहा कि उनके द्वारा 40 लोगों की एक रेस्‍क्‍यू टीम, एक खोजी कुत्ते और पांच टन उपकरण जुटा लिए गए हैं।\n\nआदेश मिलते ही वह तुरंत चीन के लिए इन्‍हें रवाना कर देंगे। विभाग ने बताया कि सीमाओं से परे अभी उनकी भावना आपदा के समय में मानवीय कार्यों और राहत दिलाने पर निहित है।\n\nताइवान पहले भी आ चुका है चीन के काम\n\nफिलहाल चीन ने कुछ भी नहीं कहा है कि उन्‍हें बचाव कार्य के लिए अन्‍य देशों से मदद की जरूरत है भी या नहीं।\n\nमालूम हो कि ताइवान में भूकंप अकसर आते रहते हैं।\n\nइससे पहले भी साल 2008 में आए भूकंप में करीब 70,000 लोगों की मौत हो गई थी और काफी नुकसान पहुंचा था। उस समय में भी ताइवान ने चीन में अपनी एक टीम भेजी थी।",
    "Taiwan Crisis यूक्रेन में रूस की गलतियों से सबक लेगा चीन, या ताइवान में ‘बैटल लैब‘ का प्रयोग दोहराएगा": "{\"_id\":\"6320178834e4e30a0c6d1216\",\"slug\":\"what-might-the-pla-be-learning-from-russian-errors-in-ukraine\",\"type\":\"story\",\"status\":\"publish\",\"title_hn\":\"Taiwan Crisis यूक्रेन में रूस की गलतियों से सबक लेगा चीन, या ताइवान में ‘बैटल लैब‘ का प्रयोग दोहराएगा\",\"category\":{\"title\":\"World\",\"title_hn\":\"दुनिया\",\"slug\":\"world\"}}\n\nTaiwan Crisis यूक्रेन में रूस की गलतियों से सबक लेगा चीन, या ताइवान में ‘बैटल लैब‘ का प्रयोग दोहराएगा\n\nवर्ल्ड डेस्क, अमर उजाला, हांगकांग Published by: Published by: सुरेंद्र जोशी Updated Tue, 13 Sep 2022 11:09 AM IST\n\nसार चीनी रक्षा मंत्रालय के प्रवक्ता वरिष्ठ कर्नल वू कियान ने कहा कि ‘ताइवान यूक्रेन नहीं है‘। वह चीन का एक अविभाज्य हिस्सा है। ताइवान का प्रश्न स्पष्ट रूप से चीन के आंतरिक मामले में बाहरी हस्तक्षेप का मामला है, जिसे बर्दाश्त नहीं किया जा सकता।\n\nविज्ञापन\n\nख़बर सुनें\n\nख़बर सुनें\n\nयूक्रेन पर रूस द्वारा 24 फरवरी को किए गए हमले को अब तक छह माह से ज्यादा समय हो गया है, लेकिन ये जंग किसी अंजाम तक नहीं पहुंची है। इस हमले से चीन व अमेरिका को छोड़कर बाकी देश हैरान रह गए थे। रूस के राष्ट्रपंति व्लादिमीर पुतिन छह माह से सबसे जोखिमभरी जंग लड़ रहे हैं, ऐसे में सवाल उठ रहे हैं कि इससे चीन कोई सबक ले रहा या नहीं? क्या वह ताइवान पर हमले में पुतिन जैसी गलती करेगा? यह सवाल बहुत अहम है, इस पर संबद्ध पक्षों की राय भिन्न-भिन्न है। कहा जा रहा है कि चीन ताइवान में रूस की तरह गलतिया नहीं करेगा।\n\n\n\nजानकारों का कहना है कि चीन के पास यूक्रेन की जंग से सबक लेना का काफी समय है। उसका नापाक इरादा अपने पड़ोसी देश ताइवान पर कब्जे का है। वह ताइवान में रूस की तरह गलती नहीं करेगा। वाशिंगटन डीसी में राष्ट्रीय रक्षा विश्वविद्यालय के राष्ट्रीय सामरिक अध्ययन संस्थान में चीनी सैन्य मामलों के विशेषज्ञ डॉ. जोएल वुथनो ने उन सबक का जिक्र किया है, जो चीन और पीएलए यूक्रेन जंग से ले सकते हैं। ‘यूक्रेन से चीन को सैन्य सबक‘ शीर्षक की रिपोर्ट में वुथनो ने कहा कि पीएलए ने इस विषय पर अब तक न के बराबर विचार किया है। पीएलए को रूस द्वारा की गई गलतियों से खुद को दूर रखना चाहिए।\n\n\n\n\n\nताइवान यूक्रेन नहीं है, चीन का अविभाज्य हिस्सा\n\nचीनी रक्षा मंत्रालय के प्रवक्ता वरिष्ठ कर्नल वू कियान ने मार्च में कहा था कि ‘ताइवान यूक्रेन नहीं है‘। वह चीन का एक अविभाज्य हिस्सा है। ताइवान का प्रश्न स्पष्ट रूप से चीन के आंतरिक मामले में बाहरी हस्तक्षेप का मामला है, जिसे बर्दाश्त नहीं किया जा सकता। कियान ने जोर देकर कहा कि ताइवान की खाड़ी में दोनों पक्षों को फिर से एक होना चाहिए और यह होगा। यह इतिहास की प्रवृत्ति है जिसे कभी भी किसी या किसी भी बल द्वारा रोका नहीं जा सकता है।\n\n\n\nताइवान स्वतंत्र व संप्रभु देश: अमेरिका\n\nउधर, अमेरिका में प्रोजेक्ट 2049 संस्थान के रिसर्च फेलो इयान ईस्टन ने साफ कहा है कि ताइवान एक स्वतंत्र और संप्रभु देश है। वह कभी भी पीपुल्स रिपब्लिक ऑफ चायना के शासन क्षेत्र का हिस्सा नहीं रहा। फिर भी चीन की पीपुल्स लिबरेशन आर्मी पीएलए के अधिकारी ताइवान को चीन का ही हिस्सा बता रहे हैं।\n\n\n\n\n\nपीएलए भड़काने वाली कार्रवाई का जवाब देने के लिए तैयार\n\nचीनी रक्षा मंत्रालय के प्रवक्ता वू ने कहा कि चीन के लिए अपनी राष्ट्रीय संप्रभुता और क्षेत्रीय अखंडता की रक्षा करना पूरी तरह से उचित है। चीनी पीएलए किसी भी भड़काने वाली कार्रवाई का दृढ़ता से जवाब देने के लिए तैयार है। वू ने कहा कि चीन के लिए अपनी राष्ट्रीय संप्रभुता और क्षेत्रीय अखंडता की रक्षा करना पूरी तरह से उचित है। चीनी पीएलए किसी भी भड़काने वाली कार्रवाई का दृढ़ता से जवाब देने के लिए तैयार है।\n\n\n\nईस्टन ने चेतावनी दी है कि चीन शांतिकाल में किसी देश के खिलाफ अब तक के सबसे बड़े सैन्य तैयारी कर रहा है। चीन के अधिकारी अमेरिका को सबसे बड़ा दुश्मन बता रहे हैं और ताइवान को अपना सर्वोच्च मिशन बता रहे हैं। जबकि उन्हें यूक्रेन जंग से सबक लेने की जरूरत है।\n\n\n\nरूसी सैनिक भाग खड़े हुए?\n\nताजा रिपोर्ट के अनुसार यूक्रेन पर रूसी हमला पराजय में बदल गया है। वर्तमान में पूर्वोत्तर यूक्रेन में रूसी सैनिक दहशत में भाग गए हैं। यूक्रेनी सैनिकों ने रूस की सेना को खदेड़ दिया और कीव से जल्दी पीछे हटने के लिए मजबूर कर दिया।",
    "UNGA से बाइडेन की ललकार, इंडो पैसिफिक और ताइवान को लेकर चीन को दी चेतावनी": "बाइडन ने अपने संबोधन में इंडो-पैसिफिक में फ्रीडम ऑफ नेविगेशन पर जोर दिया. राष्ट्रपति बाइडन ने चीन का नाम लिए बगैर कहा कि छोटे देशों का भी उतना ही अधिकार है, जितना की किसी बड़े देश का है.\n\nअमेरिकी राष्ट्रपति जो बाइडेन ने युनाइटेड नेशन जनरल असेंबली (UNGA) में अपने संबोधन के दौरान रूस और चीन दोनों को आड़े हाथों लिया. राष्ट्रपति बाइडेन ने रूस द्वारा यूक्रेन में शुरु किए गए युद्ध पर कहा कि पुतिन ने मैप से एक सॉवरेन स्टेट को मिटाने की कोशिश की. उन्होंने पुतिन के धमकी वाले आरोपों पर कहा कि किसी ने रूस को धमकी नहीं दी है, बल्कि वो खुद रूस है जिसने टकराव का रास्ता चुना. बिना नाम लिए उन्होंने चीन की भी आलोचना की जो खूनी संघर्ष के जरिए अपनी सीमा को बढ़ाने की साजिश करता है.\n\nराष्ट्रपति जो बाइडेन ने अपने संबोधन में इंडो-पैसिफिक का भी जिक्र किया और इस क्षेत्र में फ्रीडम ऑफ नेविगेशन पर जोर दिया. राष्ट्रपति बाइडेन ने चीन का नाम लिए बगैर कहा कि छोटे देशों का भी उतना ही अधिकार है, जितना की किसी बड़े देश का है. उन्होंने बड़े देशों के बराबर छोटे देशों के सॉवरेन राइट्स की रक्षा करने, फ्रीडम ऑफ नेविगेशन के बुनियादी सिद्धांतों को अपनाने और युनाइटेड नेशन द्वारा तय किए गए सामान्य आधार के रूप में अंतरराष्ट्रीय कानूनों का सम्मान करने पर जोर दिया.\n\n‘बड़े देश छोटे पर हमले की फिराक में’\n\nराष्ट्रपति बाइडेन ने चीन का नाम लिए बगैर कहा कि बड़े देश छोटे देशों पर हमले के फिराक में हैं. मसलन, बाइडेन का यह निशाना ताइवान के सिलसिले में था जो मुख्य तौर पर चीन के निशाने पर है. आए दिन चीन ताइवान में अपने फाइटर जेट से घुसपैठ करता है और ताइवान को धमकी देता है. अमेरिकी राष्ट्रपति ने कहा कि ‘हम संघर्ष नहीं चाहते, शीत युद्ध नहीं चाहते, हम किसी भी राष्ट्र को अमेरिका या किसी अन्य पार्टनर में चयन करने के लिए नहीं कहते हैं.’ राष्ट्रपति बाइडेन ने कहा कि राष्ट्रों से हमारी पेशकश किसी पर निर्भरता की नहीं है बल्की आत्मनिर्भरता पर जोर देने की है.\n\n‘अपना खून ठंडा रखिए’\n\nउन्होंने कहा कि वो ताइवान-चीन के मामले में किसी भी बदलाव का विरोध करते हैं. साथ ही उन्होंने दोनों देशों से संयम बरतने का आग्रह किया. राष्ट्रपति जो बाइडेन ने युनाइटेड नेशन की सदस्यता बढ़ाने पर भी अपनी बातें कही और रूस के खिलाफ पिछले दिनों वीटो के इस्तेमाल की भी आलोचना की. उन्होंने यूक्रेन में रूसी हमले को यूएन असेंबली में एक बार फिर ‘वॉर क्राइम’ कहकर दोहराया. अमेरिकी राष्ट्रपति ने कहा, “आप जो भी हैं, जहां भी रहते हैं, जो कुछ भी आप मानते हैं – अपना खून ठंडा रखना चाहिए.” राष्ट्रपति बाइडेन ने उन 141 देशों का धन्यवाद भी किया जिन्होंने रूस के ‘वॉर क्राइम’ खिलाफ युनाइटेड नेशन में वोटिंग की.",
    "चीन ने ताइवान की रक्षा का समर्थन करने वाले अमेरिकी सीनेट विधेयक की कड़ी आलोचना की": "चीनी विदेश मंत्रालय की प्रवक्ता माओ निंग ने बीजिंग में संवाददाताओं से कहा कि चीन ने संबंधित विधेयक को लेकर अमेरिका से ‘गंभीर शिकायतें’ दर्ज कराई हैं। इस विधेयक के कानून में तब्दील होने के लिए अब भी अमेरिकी सदन और राष्ट्रपति जो बाइडन की मंजूरी की आवश्यकता है।\n\nउन्होंने कहा, ‘‘वन-चाइना सिद्धांत चीन-अमेरिका के संबंधों का राजनीतिक आधार है। अगर बिल पर विचार-विमर्श जारी रहा, इसे मंजूरी दी गयी या इस पर हस्ताक्षर किया गया, तो यह चीन-अमेरिका की राजनीतिक नींव को हिलाकर रख देगा तथा ताइवान जलडमरूमध्य में दोनों देशों के बीच संबंधों तथा शांति और स्थिरता की दृष्टि से गंभीर परिणाम होंगे।’’\n\nबुधवार को समिति द्वारा अनुमोदित ताइवान नीति अधिनियम 2022, ताइवान की ‘सुरक्षा और उसके आत्मनिर्णय के अधिकार का समर्थन’ को मंजूरी देता है और इसके तहत अमेरिका, ताइवान की जवाबी हस्तक्षेप क्षमताओं को बढ़ाने में रक्षा फंड के तहत अरबों डॉलर प्रदान करेगा।\n\nरिपब्लिकन सीनेटर लिंडसे ग्राहम के साथ विधेयक तैयार करने वाले अमेरिकी डेमोक्रेटिक सीनेटर बॉब मेनेंडेज ने कहा, ‘‘आज हम जिस विधेयक को मंजूरी दे रहे हैं, वह स्पष्ट करता है कि अमेरिका, चीन के साथ युद्ध नहीं चाहता है या तनाव नहीं बढ़ाना चाहता है। इसके ठीक विपरीत हम सावधानीपूर्वक तथा रणनीतिक दृष्टि से ताइवान के ऊपर अस्तित्व के खतरे को कम करने का प्रयास कर रहे हैं।’’\n\nविधेयक को समिति की मंजूरी ऐसे समय मिली है, जब पिछले महीने अमेरिकी सदन की अध्यक्ष नैन्सी पेलोसी की ताइपे यात्रा के बाद से ताइवान को लेकर चीन और अमेरिका के बीच तनाव पहले से ही अधिक था।\n\nइस घटना ने चीन को ताइवान जलडमरूमध्य में मिसाइलें दागने और द्वीप के चारों ओर सैन्य अभ्यास के नाम पर बड़ी संख्या में जहाजों और युद्धक विमानों को जुटाने के लिए उकसाया।\n\nएक बयान में, ताइवान के विदेश मंत्रालय ने कहा है कि वह विधेयक पर ‘‘इस उम्मीद के साथ अमेरिकी सरकार के साथ सम्पर्क बनाए रखेगा कि यह कानून में तब्दील हो सकता है, जिससे अमेरिका और ताइवान के बीच दोस्ताना संबंध आगे बढ़ सकते हैं तथा हिंद-प्रशांत क्षेत्र में शांति और स्थिरता सुनिश्चित हो सकती है।’’\n\nएपी सुरेश प्रशांत\n\nप्रशांत",
    "17 चीनी विमानों ने ताइवान जलडमरूमध्य की मध्य रेखा को किया पार- ताइवान रक्षा मंत्रालय": "चीनी विमानों ने ताइवान जलडमरूमध्य की मध्य रेखा को किया पार। (सांकेतिक फोटो) | तस्वीर साभार: ANI\n\nTaiwan: ताइवान के रक्षा मंत्रालय ने शनिवार को कहा कि 17 चीनी विमानों ने ताइवान जलडमरूमध्य की मध्य रेखा को पार किया, जो आम तौर पर दोनों पक्षों के बीच एक अनौपचारिक बाधा के रूप में कार्य करता है। साथ ही कहा कि बीजिंग द्वीप के पास अपनी सैन्य गतिविधियां जारी रखे हुए है।\n\n17 चीनी विमानों ने ताइवान जलडमरूमध्य की मध्य रेखा को किया पार\n\nचीन-ताइवान तनाव पर भारत ने तोड़ी चुप्पी, चिंता जताते हुए कहा- शांति और स्थिरता बनाए रखने के प्रयास हों\n\nताइवान के राष्ट्रपति साई इंग-वेन ने मंगलवार को कहा था कि चीन स्व-शासित द्वीप को डराने के इरादे से आस-पास के जल और हवाई क्षेत्र में अपनी नियमित घुसपैठ के अलावा गलत सूचना फैलाकर 'संज्ञानात्मक युद्ध' कर रहा है। 'संज्ञानात्मक युद्ध' में मनुष्य के मस्तिष्क को युद्ध क्षेत्र बनाया जाता है। इसके तहत जनमत, मनोवैज्ञानिक और कानूनी साधन का सहारा लेकर जीत हासिल की जाती है।\n\nसाथ ही कहा कि विशेषज्ञों ने चेतावनी दी है कि चीन ने ताइवान के जनसंचार माध्यमों में गहरी पैठ बना ली है और सैन्य मनोबल तथा जनता के विश्वास को कम करने के लिए सोशल मीडिया और अन्य जगहों पर झूठे विमर्श फैला सकता है। साई ने पूर्वी शहर हुआलीन में एक वायु रक्षा और मिसाइल बटालियन की यात्रा के दौरान अपने भाषण में कहा कि ताइवान जलडमरूमध्य के आसपास स्थिति तनावपूर्ण बनी हुई है और खतरा कभी कम नहीं हुआ है।\n\nLAC विवाद पर भारत की बड़ी जीत, 'गोगरा हॉट स्प्रिंग' से डिसएंगेजमेंट हुआ शुरू, पीछे हटने लगी 'चीन की सेना'\n\nउन्होंने कहा कि चीन के विमानों और जहाजों की नियमित घुसपैठ के अलावा उसने लोगों के दिमाग में अशांति पैदा करने के लिए झूठी सूचनाओं का उपयोग करके संज्ञानात्मक युद्ध भी छेड़ दिया है। साई ने ताइवान की सेना पर दबाव बढ़ाने के लिए चीन के ड्रोनों के इस्तेमाल का भी जिक्र किया। (इनपुट- भाषा के साथ)",
    "चीन-ताइवान के बीच समुद्र में दीवार बनकर खड़े हुए जापानी जहाज, ड्रैगन को लगी मिर्च": "चीन में इसे लेकर खलबली मची हुई है. चीन ने इस घटनाक्रम पर नजर रखने के लिए अपनी गश्ती नाव भी भेजी थीं. दूसरी ओर जापान का कहना है कि यह अंतरराष्ट्रीय समुद्री क्षेत्र है.\n\nचीन लगातार ताइवान पर दबाव बनाने की कोशिश कर रहा है. इसके तहत चीन की ओर से बीच-बीच में ताइवान के पास समुद्र में सैन्य अभ्यास किया जा रहा है. इस बीच अमेरिका ताइवान के समर्थन में शुरू से है. लेकिन अब इस समुद्र में नए देश की एंट्री हो चुकी है. दरअसल जापान ने ताइवान के पास समुद्र में अपने कोस्ट गार्ड के समुद्री जहाजों को भेजा है. जापान के इन समुद्री जहाजों को ताइवान के पास देखकर चीन बुरी तरह से तिलमिला गया है.\n\nदरसअल, ताइवान में हाल में खतरनाक टायफून आया. इससे ताइवान में मौसम संबंधी कई अलर्ट भी जारी किए गए. इस टायफून का असर ताइवान के आसपास के समुद्री इलाकों में भी पड़ता दिखाई दिया. इस बीच जापान के कोस्ट गार्ड के समुद्री जहाजों को भी इस समुद्री क्षेत्र में देखा गया. चीन में इसे लेकर खलबली मची हुई है. चीन ने इस घटनाक्रम पर नजर रखने के लिए अपनी गश्ती नाव भी भेजी थीं.\n\nजापान के 8 समुद्री जहाज गए थे ताइवान के पास\n\nवहीं दूसरी ओर जापान का कहना है कि यह अंतरराष्ट्रीय समुद्री क्षेत्र है. यहां कोई भी देश अपने समुद्री जहाज गुजार सकता है. ऐसे में उसके करीब 8 समुद्री जहाज इस क्षेत्र में गए थे. जापान के कोस्ट गार्ड का कहना है कि टायफून से बचने के लिए हमारे जहाज ताइवान के जलडमरूमध्य क्षेत्र पर गए थे. जापान के ये सभी जहाज समुद्र में बिलकुल ऐसे खड़े किए गए थे, जैसे कि इन्होंने चीन और ताइवान के बीच एक दीवार बना ली हो. इसे लेकर चीन में काफी तिलमिलाहट देखी गई है.\n\nताइवान को अमेरिका को दे रहा खतरनाक हथियार\n\nवहीं दूसरी ओर अमेरिका के राष्ट्रपति जो बाइडन के प्रशासन ने ताइवान के दर्जे को लेकर चीन के साथ तनाव बढ़ने के बीच द्वीपीय देश को एक अरब डॉलर से अधिक के हथियार बेचने की घोषणा की है. विदेश विभाग ने बताया कि 1.09 अरब डॉलर के हथियारों की बिक्री में 35.5 करोड़ डॉलर की हवा से समुद्र में मार करने वाली हारपून मिसाइलें तथा 8.5 करोड़ डॉलर की हवा से हवा में मार करने वाली साइडविंडर मिसाइलें शामिल हैं. विदेश विभाग ने कहा कि यह उपकरण ताइवान के लिए आवश्यक है, ताकि आत्मरक्षा की पर्याप्त क्षमता बनाए रखी जा सके. प्रशासन ने शुक्रवार को इस बिक्री के बारे में अमेरिकी कांग्रेस को सूचित किया. (इनपुट भाषा से भी)",
    "चीन से परेशान ताइवान पर आई एक और बड़ी मुसीबत, लोगों के लिए जारी हुआ अलर्ट": "तूफान का आंतरिक दायरा 280 किलोमीटर चौड़ा है. ये तूफान 173 किलोमीटर प्रति घंटे की रफ्तार से चलने वाली हवाओं को खुद में समेटे हुए है.\n\nचीन की हिमाकत के बाद अब ताइवान पर एक और बड़ा कहर मंडराने लगा है. ये कहर इस साल का सबसे शक्तिशाली तूफान ‘टाइफून हिन्नमनोर’ का है, जिसको लेकर अब देश में अलर्ट जारी हो गया है. ये तूफान उत्तर-पूर्वी ताइवान की ओर तेजी से बढ़ रहा है. इसके प्रभाव से न्यू ताइपे, यिलान और कीलुंग में भारी से बहुत भारी बारिश के साथ-साथ तेज हवाएं चलेंगी. ताइवान के मौसम विभाग सेंट्रल वेदर ब्यूरो ने आज टाइफून हिन्नमनोर को लेकर एक अलर्ट जारी कर दिया है.\n\nसीडब्ल्यूबी के मुताबिक, ‘हिन्नमनोर’ तूफान शनिवार सुबह 8 बजे तक ताइवान के दक्षिणी हिस्से पर एलुआनबी से 420 किलोमीटर पूर्व-उत्तर-पूर्व में मौजूदा था और 16 किलोमीटर हर घंटे की स्पीड से उत्तर की ओर बढ़ रहा था. मौसम विभाग ने कहा कि तूफान का आंतरिक दायरा 280 किलोमीटर चौड़ा है. ये तूफान 173 किलोमीटर प्रति घंटे की रफ्तार से चलने वाली हवाओं को खुद में समेटे हुए है. हालांकि, 209 किलोमीटर प्रति घंटे की रफ्तार से हवाएं चल रही हैं.\n\nइन क्षेत्रों में भारी बारिश के आसार\n\nइस तूफान के प्रभाव से आज न्यू ताइपे, ताओयुआन, सिंचु और मियाओली के अलावा ताइपे और यिलान के पहाड़ी इलाकों में भारी से बहुत भारी बारिश की एडवाइजरी जारी की गई है. वहीं, कीलुंग, ताइपे, सिंचु, ताइचुंग और यिलान में भारी बारिश के आसार नजर आ रहे हैं. सीडब्ल्यूबी के भारी बारिश का पैमाना कुछ इस तरह है. अगर 24 घंटों की अवधि के दौरान 80 मिलीमीटर या उससे ज्यादा बारिश होती है, तो यह भारी बारिश मानी जाएगी. जबकि एक घंटे में अगर 40 मिलीमीटर या उससे ज्यादा बारिश होती है, तो इसे भारी बारिश की श्रेणी में रखा जाएगा. जबकि भारी से बहुत भारी बारिश का पैमाना 24 घंटों के दौरान 200 मिमी या उससे अधिक बारिश का है.\n\n75-118 किमी प्रति घंटे की रफ्तार चलेंगी हवाएं\n\nपश्चिमी, उत्तरपूर्वी और पूर्वी ताइवान के तटीय तथा खुले क्षेत्रों के साथ-साथ आर्किड आइलैंड, ग्रीन आइलैंड, पेन्घु और मात्सु आइसलैंड में 75-118 किलोमीटर हर घंटे की रफ्तार से हवाएं चल सकती हैं. आर्किड आइलैंड में हवाएं 88-113 किलोमीटर प्रति घंटे की रफ्तार से चलने की संभावना है. टाइफून के लिए पहली समुद्री चेतावनी शुक्रवार सुबह 8:30 बजे जारी की गई थी. ताइवान के उत्तर-पूर्व, दक्षिण-पूर्व तथा उत्तर में समुद्री जहाजों के साथ-साथ ताइवान और फिलीपींस के बीच स्थित बाशी चैनल को अलर्ट पर रहने की सलाह दी गई है.",
    "ताइवान की हवाई सीमा में घुसे चीन के 12 एयरक्राप्ट; जापान भी हुआ अलर्ट-TOP 9 News": "Dark Mode\n\nचीन और ताइवान के तनातनी के बीच ताइवान के हवाई सीमा में घुसे चीन के 12 एयरक्राप्ट साथ ही ताइवान दौरे पर अमेरिकी सांसदों की एक और टीम पहुंची है. चीनी नौसेना की बढ़ती ताकत को देखते हुए जापान भी अब वॉर मोड में आ गया है.\n\nचीन और ताइवान के तनातनी के बीच ताइवान के हवाई सीमा में घुसे चीन के 12 एयरक्राप्ट साथ ही ताइवान दौरे पर अमेरिकी सांसदों की एक और टीम पहुंची है. चीनी नौसेना की बढ़ती ताकत को देखते हुए जापान भी अब वॉर मोड में आ गया है. जापान विश्व युद्ध की पाबंदियों को दरकिनार कर अत्याधुनिक वॉरशिप बनाने जा रहा है. इसके लिए जापानी रक्षा मंत्रालय ने अलग से बजट की मांग भी रख दी है. ये नए जापानी वॉरशिप दुश्मन की दागी गई मिसाइलों को न सिर्फ ट्रैक करने में माहिर होंगे, बल्कि जरूरत पड़ने पर उसे मार भी गिराएंगे.",
    "ताइवान की कंपनी के साथ चल रही है बातचीत, समझौता हुआ तो iPhone बनाने वाली पहली भारतीय कंपनी बन जाएगी टाटा": "टाटा ग्रुप भारत में एक इलेक्ट्रॉनिक्स मैन्युफैक्चरिंग यूनिट स्थापित करने के लिए एक ताइवानी सप्लायर के साथ बातचीत कर रहा है। ग्रुप दक्षिण एशियाई देश में आईफोन को असेंबल करने की मांग कर रहा है। अगर ये बातचीत सफल रहती है तो टाटा IPhone बनाएगी और ऐसा करने वाली पहली भारतीय कंपनी बन जाएगी।\n\nविस्ट्रॉन कॉर्प के साथ चर्चा का उद्देश्य टाटा को प्रौद्योगिकी निर्माण में एक ताकत बनाना है। एनडीटीवी की रिपोर्ट के अनुसार इस मामले से परिचित लोगों ने बताया कि नमक से लेकर सॉफ्टवेयर तक बनाने वाला समूह (टाटा ग्रुप) उत्पाद विकास, आपूर्ति श्रृंखला और असेंबली में ताइवान की कंपनी की विशेषज्ञता हासिल करना चाहता है।\n\nवर्तमान में मुख्य रूप से चीन और भारत में विस्ट्रॉन और फॉक्सकॉन टेक्नोलॉजी ग्रुप जैसी कंपनियां एप्पल के फोन को असेंबल करतीं हैं। अगर टाटा iphone का निर्माण करना शुरू कर देगी तो इससे चीन को बड़ा झटका लगेगा।\n\nबता दें कि इलेक्ट्रॉनिक्स निर्माण में चीन के प्रभुत्व को कोविड लॉकडाउन और अमेरिका के साथ राजनीतिक तनाव ने खतरे में डाल दिया है। यह कदम अन्य वैश्विक इलेक्ट्रॉनिक्स ब्रांडों को बढ़ते भू-राजनीतिक जोखिमों के समय चीन पर अपनी निर्भरता कम करने के लिए भारत में असेंबल पर विचार करने के लिए भी प्रोत्साहित भी कर सकता है।\n\nएक योजना के तहत टाटा विस्ट्रॉन के भारत परिचालन में इक्विटी खरीद सकती है या कंपनी एक नया असेंबली प्लांट बना सकती हैं। इसके साथ ही ये दोनों डील भी हो सकती है। मतलब किसी भी संभावना को नकारा नहीं गया है।\n\nटाटा समूह के अध्यक्ष नटराजन चंद्रशेखरन ने कुछ दिन पहले कहा था कि कंपनी के लिए इलेक्ट्रॉनिक्स और हाई-टेक विनिर्माण प्रमुख फोकस क्षेत्र हैं। विस्ट्रॉन इंडिया घाटे से जूझ रहा है और इस कदम से उसे फायदा हो सकता है।\n\nकुछ दिन पहले ही रिपोर्ट आई थी कि एप्पल कंपनी पहली बार चीन के बाहर अपने कुछ प्रमुख i-Phones का निर्माण करेगी। हालांकि एप्पल के लिए चीन से खुद को वास्तव में अलग करना काफी मुश्किल होगा। ताइवान पर बढ़ते भू-राजनीतिक तनाव और वाशिंगटन में एक प्रौद्योगिकी प्रतियोगी के रूप में चीन की बढ़ती तेजी के कारण यह फैसला कंपनी ले सकती है। हालांकि कंपनी की ओर से इस पर अभी तक कोई आधिकारिक प्रतिक्रिया नहीं आई है।",
    "ताइवान खाड़ीः 130 किलोमीटर चौड़ा रास्ता बना दुनिया की गर्दन – DW – 02.09.2022": "चीन अगर ताइवान की खाड़ी पर कब्जा कर ले तो क्या होगा? यह इस वक्त दुनिया का सबसे खतरनाक सवाल है. यह रास्ता दुनिया की गर्दन जितना अहम हो गया है, जिसे दबा दिया तो विनाश भी हो सकता है.\n\nताइवान के विदेश मंत्री जोसेफ वू ने कहा है कि चीन भविष्य में उनके देश पर आक्रमण करने की अपनी रणनीतियों को जाहिर कर रहा है और अगर इलाके में यथास्थिति बदलने की कोशिश की गई तो वह \"अस्थिर करने वाली, भड़काऊ और बेहद खतरनाक” होगी.\n\nडीडबल्यू को दिए एक इंटरव्यू में वू ने कहा कि इलाके में हालात बेहद तनावपूर्ण हैं. वह कहते हैं, \"काफी तनाव है और चीन यथास्थिति या कम से कम यथास्थिति के प्रतीकों को बदलने की कोशिश कर रहा है जो कि ताइवान खाड़ी की मध्य रेखा है. ताइवान खाड़ी को वैश्विक और क्षेत्रीय पक्षों सभी पक्षों के हित में देखा जाता है. जब चीन यथास्थिति को बदलने की कोशिश कर रहा है तो यह हमारे या अंतरराष्ट्रीय समुदाय के हित में नहीं है.”\n\nक्यों अहम है ताइवान की खाड़ी?\n\nअपनी सबसे तंग जगह पर चीन और ताइवान के बीच का करीब 130 किलोमीटर चौड़ा रास्ता ‘ताइवान की खाड़ी' कहलाता है. यह रास्ता रणनीतिक रूप से बेहद महत्वपूर्ण है और अंतरराष्ट्रीय व्यापार के लिए इसकी अहमियत इसे पूरे विश्व के लिए जरूरी बना देती है. यह खाड़ी दक्षिणी और पूर्वी चीन सागर को जोड़ती है. पूर्व और दक्षिण-पूर्वी एशियाके बीच व्यापार का यह सबसे अहम मार्ग है.\n\nताइवान के विदेश मंत्री जोसेफ वू तस्वीर: DW\n\nसमुद्री कानून पर संयुक्त राष्ट्र की संधि – युनाइटेड नेशंस कन्वेंशन ऑन द लॉ ऑफ द सी (UNCLOS) के मुताबिक हर देश अपने समुद्र तट के 12 नॉटिकल मील का हकदार है. चीन भी इस संधि का हिस्सा है लेकिन समस्या यह है कि वह ताइवान को अपना हिस्सा मानता है और इस आधार पर ताइवान की खाड़ी का अपना बताता है क्योंकि अगर ताइवान उसका हुआ तो उसके समुद्र तट से 12 नॉटिकल मील का इलाका भी चीन का हो जाता है.\n\nवैश्विक समुदाय के लिए यह एक समस्या है क्योंकि ताइवान खाड़ी का इस्तेमाल व्यापारिक मार्ग के रूप में होता है. इसके ऊपर केवायु क्षेत्र को भी अंतरराष्ट्रीय वायु सेवाएं प्रयोग करतीहैं. अंतरराष्ट्रीय कानून कहता है कि अंततराष्ट्रीय जल और वायु क्षेत्र पर सबका बराबर का हक है और वे उसका इस्तेमाल कानून के दायरे में अपने लिए कर सकते हैं.\n\n12 नॉटिकल मील की सीमा तय करते हुए यूएन की संधि में यह भी स्पष्ट किया गया है कि इस क्षेत्र का इस्तेमाल अन्य देश ‘निर्दोष मकसद' के लिए कर सकते हैं और उसके लिए उन्हें उस देश की इजाजत लेने की जरूरत नहीं है. इस लिहाज से ताइवान की खाड़ी का प्रयोग वैश्विक समुदाय यूं भी कर सकता है, बशर्ते यह चीन की \"शांति, व्यवस्था और सुरक्षा” को कोई खतरा ना पहुंचा.\n\nचीन के पास विकल्प\n\nताइवान जिसे इकनॉमिस्ट पत्रिका ने धरती की सबसे खतरनाक जगह बताया है, आज जिस हालात से गुजर रहा उसकी जड़ें 1940 के दशक में जाती हैं जब राष्ट्रवादी और वामपंथी दल चीन पर नियंत्रण के लिए लड़ रहे थे. आखिरकार राष्ट्रवादियों को पीछे हटना पड़ा और वे ताइवान चले गए. 72 वर्षों में ताइवान ने अपनी पहचान बना ली है और दुनिया में उसका अपना वजूद है.\n\nमेलबर्न यूनिवर्सिटी के एशिया इंस्टिट्यूट में ऑनरेरी फेलो कॉनली टाइलर कहती हैं कि ताइवान के अधिकतर लोग चीन को अपना देश नहीं मानते. डीडबल्यू हिंदी से बातचीत में टाइलर ने कहा, \"कई सर्वेक्षण दिखा चुके हैं कि अब ऐसे लोगों की संख्या बहुत कम है जो एकीकरण का समर्थन करते हैं. आदर्श राजनीतिक, सामाजिक और आर्थिक परिस्थितयों में भी एकीकरण का समर्थन करने वाले ज्यादा नहीं हैं. अधिकतर लोग स्वतंत्रता चाहते हैं जिनमें से दो तिहाई लोग कहते हैं कि चीन के साथ उनके संबंध शांतिपूर्ण होने चाहिए. 50 फीसदी लोग अब भी सोचते हैं कि ताइवान को आजादी घोषित कर देनी चाहिए, चाहे इसके बाद चीन हमला ही क्यों ना कर दे.”\n\nचीन स्पष्ट तौर पर कह चुका है कि उसे वापस मिलाने के लिए वह बल प्रयोग से भी नहीं झिझकेगा. वह ऐसी किसी स्थिति से सहमत नहीं है जिसमें ताइवान को एक स्वतंत्र देश के रूप में देखा जाए.\n\nटाइलर कहती हैं, \"चीन ‘ग्रे जोन' जैसी रणनीतियां अपनाता है जो युद्ध तो नहीं हैं लेकिन उससे बस थोड़ा सा ही कम है. जैसे कि ताइवान के वायु क्षेत्र में घुसपैठ और उस पर आर्थिक दबाव. इन सब का मकसद ताइवान को स्वतंत्रता घोषित करने से रोके रखना और उस पर एकीकरण के लिए राजी होने का दबाव बनाना ही है.”\n\nकॉनली टाइलर मेलबर्न यूनिवर्सिटी एक एशिया इंस्टिट्यूट में ऑनरेरी फेलो तस्वीर: privat\n\nनैंसी पेलोसी की यात्रा को चीन ने बड़ी चुनौती के रूप मे देखा और उसके बाद अपनी गतिविधियां बढ़ा दीं. उसके बाद चीन ने ‘लाइव फायर एक्सरसाइज' की, उससे दुनिया ने देखा कि चीन में इलाके में नाकेबंदी करने की क्षमता है. डीडबल्यू से बातचीत में ताइवान के विदेश मंत्री हू ने इस पूरे अभ्यास को चीन की तैयारी बताया.\n\nवू ने कहा, \"अगस्त के पहले महीने में चीन ने मिसाइल परीक्षण, बड़े पैमाने पर वायु और समुद्री क्षेत्रों में सैन्य अभ्यास, साइबर हमले, गलत सूचनाओं को फैलाना और ताइवान के पर आर्थिक दबाव बनाने जैसी गतिविधियों को अंजाम दिया. अगर आप इन सभी को एक साथ रखकर देखें तो यह भविष्य में ताइवान पर उनके आक्रमण की नीतियों का हिस्सा है.”\n\nबिगड़ता अमेरिकी संतुलन\n\nताइवान विशेषज्ञ कॉनली टाइलर मानती हैं कि अमेरिका की नीति में अस्पष्टता एक तरह का संतुलन बनाए हुए है जो लगातार कमजोर पड़ रहा है. उन्होंने कहा, \"अगर चीन ताइवान पर हमला कर देता है तो अमेरिका क्या करेगा, इस बारे में उसकी नीति अस्पष्टता बनाए रखने की रही है. इसके पीछे मकसद यह है कि ताइवान आजादी घोषित करने का लोभ ना करे क्योंकि वह भी इस बात को लेकर निश्चित नहीं है कि अमेरिका उसका कितना साथ देगा. भ्रम की इस स्थिति के जरिए अमेरिका चीन को भी आक्रामक होने से रोके रखता है. लेकिन मुझे लगता है कि स्थित लगातार अस्थिर होती जा रही है.”\n\nरूस द्वारा यूक्रेन पर आक्रमण करने के बाद अंतरराष्ट्रीय समुदाय में यह डर बढ़ा है किचीन भी ताइवान में ऐसी ही कार्रवाई कर सकता है. हालांकि टाइलर कहती हैं कि यूक्रेन युद्ध का सबसे बड़ा असर शायद यह हुआ है कि समायोजित अंतरराष्ट्रीय प्रतिबंधों की संभावनाओं का पता चला है. वह कहती हैं, \"यह ऐसी चीज है जिससे चीन को चिंता होगी क्योंकि आर्थिक विकास उसकी स्थिरता के लिए लगातार अहम होता जा रहा है. जैसे-जैसे चीन की सैन्य क्षमता बढ़ी है, यह संभव है कि आर्थिक प्रतिबंध और अंतरराष्ट्रीय बैंकिग सिस्टम से उसे काटना भी सैन्य खतरे जैसा ही अहम है.”",
    "रूस को ताइवान ने दी चेतावनी, कहा, \"चीन के साथ उसका समझौता अंतरराष्ट्रीय शांति को 'नुकसान' पहुंचाने वाला होगा\"": "Highlights ताइवान ने मास्को-बीजिंग की बढ़ती हुई नजदीकी को विश्व शांति के लिए बड़ा खतरा बताया ताइपे ने कहा गया कि रूस-चीन की साझेदारी से वैश्विक शांति को भारी चुनौती का सामना करना होगा रूस द्वारा अक्सर ताइवान पर किये जा रहे चीनी दावे को सही बताते हुए उसका समर्थन किया जाता है\n\nताइपे: ताइवान ने रूस के राष्ट्रपति व्लादिमीर पुतिन और चीन के राष्ट्राध्यक्ष शी जिनपिंग के बीच हुए मुलाकात और द्विपक्षीय सहयोग के विषय पर चेतावनी जारी करते हुए कहा कि मास्को और बीजिंग के होने वाले समझौते से विश्व शांति को बहुत बड़ा धक्का पहुंच सकता है।\n\nइस संबंध में शुक्रवार को ताइवान की ओर बयान जारी करते हुए कहा गया है कि रूस-चीन के बीच होने वाले साझेदारी से वैश्विक शांति के लिए संकट पैदा हो सकता है। इसलिए अंतरराष्ट्रीय समुदाय को मिलकर दोनों देशों के \"अधिनायकवाद और तानाशाही की विस्तारवादी\" सोच का मिलकर विरोध करना चाहिए।\n\nचीन के साथ चल रहे तनाव के बीच ताइवान ने रूस को यह चेतावनी इसलिए जारी की है क्योंकि यूक्रेन संघर्ष शुरू होने के बाद पहली बार बीते गुरुवार को रूसी राष्ट्रपति व्लादिमीर पुतिन की चीनी राष्ट्रपति शी जिनपिंग के साथ आमने-सामने मुलाकात हुई। इस मुलाकात के दौरान दोनों देशों के प्रमुखों ने पश्चिमी देशों के खिलाफ अपनाई जा रही रणनीति के विषय में आपसी प्रयासों की जमकर सराहना की।\n\nउज्बेकिस्तान के समरकंद में चीन के राष्ट्रपति शी ने रूसी प्रमुख पुतिन से कहा कि वह \"विश्व की प्रमुख शक्ति बनने की दिशा में रूस के साथ मिलकर प्रयास करने को तैयार हैं।\" वहीं राष्ट्रपति पुतिन ने शी जिनपिंग के इस समर्थन के लिए चीन द्वारा ताइवान पर किये दावे को जायज ठहराते हुए रूसी समर्थन की बात को एक बार फिर दोहराया।\n\nबीजिंग और मास्को के इस बयान से ताइपे को बहुत बड़ा झटका लगा है। ताइवान को इस बात का भय है कि चीनी प्रमुख शी आने वाले समय में रूसी प्रमुख व्लादिमीर पुतिन द्वारा यूक्रेन के लिए अपनाई गई युद्ध की रणनीति का अनुसरण करते हुए कहीं उस पर आक्रमण न कर दे क्योंकि चीन ताइवान को अपना अटूट हिस्सा मानता है और उस पर अपने अधीन आने के लिए दशकों से दबाव डाल रहा है।\n\nइस संबंध में ताइवान के विदेश मंत्रालय द्वारा जारी बयान में कहा गया है कि कि चीनी कम्युनिस्ट पार्टी रूस की विस्तारवादी सरकार का अनुसरण कर सकती है, इसकी हम कड़े शब्दों में निंदा करते हैं। रूस ने ताइवान के संबंध में जिस तरह से चीन के प्रति समर्थन किया है वो बेहद निरााजनक है और हम इसे ताइवान की संप्रभुता के साथ खिलवाड़ करने जैसा मानते हैं।\n\nइसके साथ ही बयान में कहा गया है, \"रूस शांति बनाए रखने वालों को यथास्थिति तोड़ने के उकसा रहा है, जो अंतरराष्ट्रीय शांति, स्थिरता, लोकतंत्र और स्वतंत्रता के प्रति चीनी और रूसी विस्तारवादी सत्ता और शासन की सोच को दर्शाता है, जो न केवल ताइवान बल्कि पूरे विश्व के लिए घातक है।\"\n\nरूस और चीन, जो कि अमेरिका के खिलाफ शीत युद्ध के सहयोगी रहे हैं। हाल के दिनों में अमेरिका के वैश्विक प्रभुत्व को चुनौती देने के लिए \"नो-लिमिट्स\" वाले रिश्तों के तहत एक-दूसरे के करीब आए हैं। समरकंद में चल रहे शंघाई सहयोग संगठन शिखर सम्मेलन में भाग ले रहे रूस के लिए यह पहला मौका है, जब यूक्रेन युद्ध के बाद से किसी अन्तर्राष्ट्रीय मंच पर खड़ा हुआ है।\n\nयह सम्मेलन राष्ट्रपति पुतिन के लिए बेहद महत्वपूर्ण है क्योंकि उनकी सेना इस समय भी यूक्रेनी सिपाहियों के सामने युद्ध मैदान में फंसी हुई है और इस कारण उनकी छवि को अंतर्राष्ट्रीय स्तर पर काफी धक्का लगा है। वहीं चीनी राष्ट्रपति शी के लिए यह सम्मेलन इसलिए बेहद अहम माना जा रहा है कि क्योंकि इसमें अपनी मजबूत छवि को प्रदर्शित करके शी अक्टूबर में सत्तारूढ़ कम्युनिस्ट पार्टी की एक महत्वपूर्ण कांग्रेस से पहले वैश्विक राजनेता के रूप में खुद को और निखारना चाहते हैं।\n\nमालूम हो कि चीन के सबसे मुखर नेता शी जिनपिंग के नेतृत्व में बीजिंग की स्वतंत्रता और स्वायत्तता को लेकर बीचे कुछ महीनों से ताइपे के साथ तीखी नोकझोंक चल रही है। ताइवान के चीन का तनाव उस समय चरम पर पहुंच गया था, जब पिछले महीने अमेरिकी सदन की अध्यक्ष नैन्सी पेलोसी ने चीन के भारी विरोध के बीच ताइपे की यात्रा की थी।\n\nपेलोसी की यात्रा के बाद चीन ने अपना रौद्ररूप दिखाते हुए ताइवान के इर्दगिर्द युद्धपोतों, मिसाइलों और लड़ाकू जेट विमानों को तैनाती में अचानक से बहुत ज्यादा इजाफा कर दिया था। उसके साथ ही चीन ने आक्रमण के पूर्वाभ्यास के तौर कई मिसाइलों का भी परीक्षण किया था। चीन के राष्ट्रपति शी जिनपिंग ताइवान के \"एकीकरण\" को चीन की नीति के \"महान सोच\" का हिस्सा बताते हैं।\n\nWeb Title: Taiwan warns Russia, says its agreement with China will 'harm' international peace",
    "(अपडेट) ताइवान में भूकंप के तेज झटकों से तीन मंजिला इमारत ध्वस्त, कई लोग मलबे में दबे, ट्रेन पटरी से उतरी": "ताइपे, 18 सितंबर (हि.स.)। ताइवान में शनिवार और रविवार को आये भूकंप के तेज झटकों से व्यापक तौर पर नुकसान हुआ है। इसमें तीन मंजिला इमारत ध्वस्त हो गई जिसमें कई लोगों के दबे होने की आशंका है। वहीं शनिवार को आए भूकंप से एक स्टेशन पर यात्री ट्रेन भी पटरी से उतर गई।\n\nरविवार को आए भूकंप की तीव्रता 6.8 मापी गई, जो शनिवार से इस द्वीपीय देश के दक्षिण पूर्वी हिस्सों में महसूस किए जा रहे दर्जनों झटकों में सबसे शक्तिशाली है। इसी इलाके में शनिवार शाम को 6.4 तीव्रता का भूकंप का झटका महसूस किया गया था।\n\nताइवान के केंद्रीय मौसम ब्यूरो ने बताया कि ऐसा प्रतीत होता है कि सबसे अधिक नुकसान भूकंप के केंद्र\n\nके उत्तरी क्षेत्र में हुआ है। ब्यूरो ने बताया कि भूकंप का केंद्र चिशांग शहर के पास सतह से महज सात किलोमीटर नीचे था।\n\nताइवान की सेंट्रल न्यूज एजेंसी ने बताया कि भूकंप की वजह से युली शहर के नजदीक तीन मंजिला एक इमारत ध्वस्त हो गई, जिसके निचले तल पर सात से 11 दुकानें थीं और ऊपरी मंजिल पर लोग रहते थे।\n\nएजेंसी ने बताया कि इमारत के 70 वर्षीय मालिक और उसकी पत्नी को बचा लिया गया है तथा बचावकर्मी मलबे में फंसी 39 वर्षीय महिला और उसकी पांच साल की बेटी के संपर्क में हैं। ऊपरी दो मंजिल ध्वस्त होने के बाद मलबा तंग सडक़ पर आकर गिरा, जिसकी वजह के बिजली के तार भी टूट गए।\n\nखबरों में बताया गया कि युली के ग्रामीण इलाकों को जोडऩे वाली सडक़ पर बना पुल ध्वस्त हो गया और पुलिस तथा दमकलकर्मी मौके पर हैं। इस घटना में एक या अधिक वाहनों के पुल से गिरने की आशंका है।\n\nजानकारी के अनुसार ऑरेंज डे लिली फूलों के लिए प्रसिद्ध युली में भूस्खलन की वजह से करीब 400 पर्यटक फंस गए हैं। आम तौर पर यहां के पहाड़ी ढलान इन फूलों से ढके रहते हैं जिन्हें देखने पर्यटक आते हैं। एजेंसी के मुताबिक इलाके में बिजली नहीं है और मोबाइल फोन का सिग्नल भी कमजोर है। एजेंसी ने रेलवे प्रशासन के हवाले से बताया कि युली और भूकंप के केंद्र चिशांग के बीच फुली शहर के डोंगली स्टेशन पर प्लेटफॉर्म के ऊपर बनी छतरी गिरने से वहां खड़ी एक ट्रेन के तीन डिब्बे एक ओर झुक गए।\n\nताओयुआन शहर में खेल केंद्र की पांचवीं मंजिल की छत गिर जाने से 36 वर्षीय एक व्यक्ति घायल हो गया। भूकंप के झटके ताइवान की राजधानी ताइपे, पश्विमी ताइपे से 210 किलोमीटर दूर ताओयुआन शहर में भी महसूस किए गए।\n\nजापान की मौसम विज्ञान एजेंसी ने ताइवान के नजदीक दक्षिण जापान के कई द्वीपों के लिए सुनामी की चेतावनी जारी की, जिसे बाद में वापस ले लिया गया।\n\nहिन्दुस्थान समाचार/ अजीत तिवारी",
    "Kamla Harris: अमेरीकी उपराष्ट्रपति कमला हैरिस ने की चीन की निंदा, उत्तर कोरिया पर भी उठाए सवाल": "अमेरीकी उपराष्ट्रपति कमला हैरिस ने जापान की यात्रा की। उन्होंने जापान की राजधानी टोक्यो में प्रधानमंत्री फुमियो किशिदा (Fumio Kishida) के साथ एक बैठक की जिसमें उन्होंने जापान की रक्षा के लिए संयुक्त राज्य की प्रतिबद्धता की पुष्टि की।\n\nटोक्यो, रायटर्स। अमेरिकी कांग्रेस की अध्‍यक्ष नैंसी पेलोसी की ताइवान यात्रा के बाद अब अमेरीकी उपराष्ट्रपति कमला हैरिस ने जापान की यात्रा की। कमला हैरिस ने सोमवार को जापान की राजधानी टोक्यो में प्रधानमंत्री फुमियो किशिदा (Fumio Kishida) के साथ एक बैठक की, जिसमें उन्होंने जापान की रक्षा के लिए संयुक्त राज्य की प्रतिबद्धता की पुष्टि की। इसके अलावा उन्होंने ताइवान के खिलाफ की जा रही कारवाइ पर चीन की निंदा भी की। व्हाइट हाउस ने एक बयान जारी कर बताया कि कमला हैरिस ने ताइवान पर चीन के उकसावे को लेकर चर्चा की और ताइवान में शांति और स्थिरता बनाए रखने की भी पुष्टि की।\n\nदक्षिण कोरिया भी जाएंगी उपराष्ट्रपति\n\nमालूम हो कि कमला हैरिस इस समय अपनी एशिया दौरे पर है और इस यात्रा में वह दक्षिण कोरिया भी जाएंगी। चीन, ताइवान को अपने प्रांतों में से एक के रूप में देखता है और लंबे समय से बीजिंग, ताइवान पर अपना नियंत्रण बनाए रखने की साजिशें रच रहा है। वहीं ताइवान की सरकार चीन के दावों पर हमेशा से आपत्ति जताती आ रही है। ताइवान ने कहा है कि 23 मिलियन लोग ही इस देश का भविष्य तय कर सकते हैं।\n\nपूर्व पीए शिंजो आबे के अंतिम संस्कार में लेंगी भाग\n\nजापान के पूर्व प्रधानमंत्री शिंजो आबे के अंतिम संस्कार में अमेरिकी प्रतिनिधिमंडल का नेतृत्व करने आई कमला हैरिस ने जापान के पीएम किशिदा के साथ उत्तर कोरिया के हालिया बैलिस्टिक मिसाइल परीक्षण के साथ-साथ उत्तर कोरिया द्वारा जापनी नागरिकों के अपहरण मुद्दे को हल करने पर भी जोर दिया। हालांकि, कमला हैरिस के जापान यात्रा से उत्तर कोरिया काफी नाराज है जिससे आशंका जताई जा रही है कि वह विरोध में मिसाइल परीक्षण भी कर सकता है।\n\nयह भी पढ़ें- उत्तर कोरिया की धमकी के बीच अमेरिकी-दक्षिण कोरियाई जहाजों ने शुरू किया सैन्य अभ्यास\n\nयह भी पढ़ें- यूक्रेन से युद्ध में क्‍यों बढ़ती जा रही है जान गंवाने वाले रूसी सैनिकों की संख्‍या, जानें- क्‍या कहते हैं एक्‍सपर्ट",
    "ताइवान आगमन के लिए संगरोध आवश्यकता को समाप्त करने की योजना बना रहा": "TAIPEI: ताइवान अक्टूबर के मध्य में सभी आगमन के लिए अपनी संगरोध आवश्यकता को समाप्त करने पर विचार कर रहा है, सेंट्रल एपिडेमिक कमांड सेंटर ने गुरुवार को कहा। यह द्वीप दुनिया के उन गिने-चुने स्थानों में से एक रहा है, जहां महामारी के दौरान आने वाले सभी लोगों के लिए क्वारंटाइन किया गया है। हाल के महीनों में, इसने पहले के 2-सप्ताह के लंबे संगरोध को लगातार कम किया है।\n\nमहामारी प्रतिक्रिया के सीईसीसी प्रभारी अधिकारियों ने घोषणा की कि वे संगरोध को समाप्त करने और इसे सात दिनों की आत्म-स्वास्थ्य निगरानी में बदलने की योजना बना रहे हैं। लेकिन परिवर्तन अगले सप्ताह ताइवान में महामारी की स्थिति पर निर्भर है। क्वारंटाइन खत्म होने की संभावित तारीख 13 अक्टूबर है।\n\nताइवान ने घोषणा की कि 12 सितंबर से कनाडा, अमेरिका और यूरोप के देशों के नागरिक जिनके पास पहले वीजा-मुक्त आगमन था, वे एक बार फिर बिना वीजा के ताइवान जा सकते हैं। नई योजना के तहत, आगमन के लिए अभी भी ऐसे स्थान पर रहना आवश्यक है जहां प्रति व्यक्ति एक अलग बाथरूम है, और आगमन पर त्वरित परीक्षण प्रदान किए जाएंगे।\n\nवर्तमान में, आगमन को घर पर संगरोध करने की अनुमति है, और ऐसा उनके आने के दिन से शुरू होकर तीन दिनों तक करना होता है। फिर उन्हें चार दिनों के स्व-स्वास्थ्य प्रबंधन का पालन करना चाहिए, जिसका अर्थ है कि उन्हें अपने तापमान की निगरानी जारी रखनी चाहिए और रेस्तरां नहीं जाना चाहिए।\n\nकहीं और, स्थानीय मीडिया ने यह भी बताया है कि हांगकांग में अक्टूबर में आगमन के लिए अनिवार्य होटल संगरोध को समाप्त करने की योजना है, हालांकि अधिकारियों ने अभी तक आधिकारिक तौर पर इस तरह के उपायों की घोषणा नहीं की है।\n\nशहर, जो कभी 21 दिनों में दुनिया में सबसे लंबे समय तक संगरोध में था, ने अपने उपायों में ढील दी है और वर्तमान में यात्रियों को तीन दिनों के लिए एक होटल में अलग-थलग करने की आवश्यकता है।\n\nहांगकांग के नेता जॉन ली ने बार-बार यात्रा की असुविधा को कम करते हुए COVID-19 के प्रसार को नियंत्रित करने के लिए संतुलन बनाने की आवश्यकता पर बल दिया है। चीन, जिसकी हांगकांग की तुलना में एक अलग संगरोध आवश्यकता है, को अभी भी आगमन के लिए 10 दिनों के संगरोध की आवश्यकता है।",
    "चीन की बेइज्जती करने में कोई कसर नहीं छोड़ रहा ताइवान, अब ड्रैगन के सबसे कट्टर दुश्मन को दिया आमंत्रण": "ताइवान और तिब्बत एक समान\n\nतिब्बत के लिए ताइवान संसद समूह के अध्यक्ष लिन चांगज़ुओ ने सभा को संबोधित करते हुए कहा, \"हमें अन्य तिब्बती संघों और संगठनों के साथ और अधिक तिब्बती मित्र और संपर्क बनाने चाहिए।\" उन्होंने कहा, \"मेरा मानना है कि ताइवान और तिब्बत समान मूल्यों वाले दो मित्र समाज हैं और आशा करते हैं कि अंतर्राष्ट्रीय समुदाय तिब्बत में मानवाधिकार की स्थिति और निर्वासित तिब्बतियों के लोकतंत्र पर ध्यान देना जारी रखेगा।\"\n\n31 अगस्त को रिपोर्ट जारी\n\nकार्यक्रम में भाग लेने वाले समूहों ने झिंजियांग में चीन के गंभीर मानवाधिकारों के उल्लंघन की ओर इशारा करते हुए संयुक्त राष्ट्र की रिपोर्ट का भी उल्लेख किया। 31 अगस्त को प्रकाशित संयुक्त राष्ट्र की रिपोर्ट में अल्पसंख्यकों के मानवाधिकार उल्लंघन को लेकर चीन को जमकर लताड़ लगाई है। रिपोर्ट में बताया गया है कि चीन ने शिनजियांग के पश्चिमी क्षेत्र में उइगर और अन्य जातीय अल्पसंख्यकों के लोगों को हिरासत में रखा है, जो मानवाधिकार के खिलाफ हैं।\n\nपहले भी ताइवान जा चुके हैं दलाई लामा\n\nबतादें कि दलाई लामा पहले भी ताइवान का दौरा कर चुके हैं। दलाई लामा ने पहली बार 25 साल पहले 1997 में ताइवान का दौरा किया था। आखिरी बार दलाई लामा 2009 में ताइवान की यात्रा पर गए थे। इस दौरान उन्होंने दोबारा ताइवान की यात्रा करने की इच्छा जताई थी। हालांकि, अब अगर दलाई लामा, ताइवान की यात्रा करते हैं तो चीन इसका कड़ा विरोध कर सकता है।\n\nताइवान पर चीन जताता है अपना दावा\n\nचीन दलाई लामा को एक अलगाववादी नेता मानता है और लोकतांत्रिक देश ताइवान को अपने भूभाग के तौर पर देखता है। तिब्ब्ती धर्मगुरू दलाई लामा का ताइवानी नेताओं से घनिष्ट संबंध रहा है। तिब्बती आध्यात्मिक नेता दलाईलामा ने नागरिक अधिकारों की वकालत करने वाले ताइवान के पूर्व राष्ट्रपति ली तेंग-हुई के निधन पर दुख व्यक्त किया था।",
    "चीनी सेना असली युद्ध पर फोकस करे... भारत या ताइवान, आखिर किस देश के खिलाफ जंग की तैयारी करवा रहे जिनपिंग?": "Xi Jinping Real War Preparation Order : चीन ताइवान पर अपना दावा करता है। एक इंटरव्यू में बाइडन से रविवार को पूछा गया कि 'यदि चीन ताइवान पर हमला करता है, तो क्या अमेरिकी बल, अमेरिकी पुरुष एवं महिलाएं उसकी रक्षा करेंगे।'",
    "बीएचयू में खुलेगा ताइवान शैक्षणिक केंद्र": "{\"_id\":\"631b88461f1baa172d37ffa0\",\"slug\":\"taiwan-educational-center-will-open-in-bhu-varanasi-news-vns673406165\",\"type\":\"story\",\"status\":\"publish\",\"title_hn\":\"बीएचयू में खुलेगा ताइवान शैक्षणिक केंद्र\",\"category\":{\"title\":\"City & states\",\"title_hn\":\"शहर और राज्य\",\"slug\":\"city-and-states\"}}\n\nबीएचयू में खुलेगा ताइवान शैक्षणिक केंद्र\n\nवाराणसी ब्यूरो\n\nUpdated Sat, 10 Sep 2022 12:09 AM IST Updated Sat, 10 Sep 2022 12:09 AM IST\n\nविज्ञापन\n\nख़बर सुनें\n\nख़बर सुनें\n\nबीएचयू और ताइवान की नेशनल यूनिवर्सिटी के साथ शैक्षणिक मामलों को लेकर समझौता हुआ है। ताइवान नेशनल यूनिवर्सिटी के प्रतिनिधिमंडल ने बीएचयू के कुलपति से उनके आवास पर मुलाकात की। बीएचयू में ताइवान शैक्षणिक केंद्र की स्थापना के प्रस्ताव सहित कई मामलों पर चर्चा की गई।\n\nनेशनल यूनिवर्सिटी ताइवान में वैश्विक मामलों के वरिष्ठ सलाहकार प्रो. डब्ल्यू सीवांग, भारत में ताइवान एजुकेशन सेंटर की वरिष्ठ कार्यक्रम प्रबंधक सोफी ने विद्यार्थी एक्सचेंज प्रोग्राम पर चर्चा की। प्रोफेसर वांग ने कहा कि बीएचयू के साथ द्विपक्षीय सहयोग नेशनल यूनिवर्सिटी की महत्वपूर्ण प्राथमिकताओं में एक है। इसके बाद प्रतिनिधिमंडल ने बीएचयू के विदेशी भाषा और संगीत विभाग के शिक्षकों से संवाद किया। इस दौरान अंतरराष्ट्रीय सहयोग के समन्वयक प्रो. एनवी चलपति राव भी मौजूद रहे।"
}