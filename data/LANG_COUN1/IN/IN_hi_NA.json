{
    "Project Cheetah: दक्षिण अफ्रीकी विशेषज्ञों की नजर नामीबियाई चीतों पर, सबकुछ ठीक रहा तो भारत को देंगे अपने चीते": "{\"_id\":\"63313fb59692b30e890ab0fa\",\"slug\":\"project-cheetah-south-african-experts-eye-namibian-cheetahs-will-give-their-cheetahs-to-india-if-all-goes-well\",\"type\":\"feature-story\",\"status\":\"publish\",\"title_hn\":\"Project Cheetah: दक्षिण अफ्रीकी विशेषज्ञों की नजर नामीबियाई चीतों पर, सबकुछ ठीक रहा तो भारत को देंगे अपने चीते\",\"category\":{\"title\":\"City & states\",\"title_hn\":\"शहर और राज्य\",\"slug\":\"city-and-states\"}}\n\nProject Cheetah: दक्षिण अफ्रीकी विशेषज्ञों की नजर नामीबियाई चीतों पर, सबकुछ ठीक रहा तो भारत को देंगे अपने चीते\n\nन्यूज डेस्क, अमर उजाला, भोपाल Published by: Published by: अंकिता विश्वकर्मा Updated Mon, 26 Sep 2022 11:29 AM IST\n\nसार मध्यप्रदेश के कूनो नेशनल पार्क में नामीबिया से आए चीतों पर दक्षिण अफ्रीकी विशेषज्ञों की भी नजर है। सबकुछ ठीक रहने पर ही दक्षिण अफ्रीका भारत को चीते देने को तैयार होगा।\n\nविज्ञापन\n\nख़बर सुनें\n\nख़बर सुनें\n\nमध्यप्रदेश के कूनो नेशनल पार्क में नामीबिया से आए चीते धीरे-धीरे नए माहौल में रम रहे हैं। पिछले आठ दिन में विशेषज्ञों ने प्रोजेक्ट से जिस तरह की उम्मीद लगा रखी थी, वैसा ही हुआ है। कुछ भी अनपेक्षित नहीं हुआ है। इससे प्रोजेक्ट चीता से जुड़े सभी अधिकारी और कर्मचारी खुश हैं। नामीबिया से आए विशेषज्ञ तो लौट गए हैं, लेकिन दक्षिण अफ्रीकी विशेषज्ञ अब भी कूनो में हैं। सबकुछ ठीक रहा तो ही चीतों की अगली खेप दक्षिण अफ्रीका से भारत आएगी। दरअसल, अभी आठ ही चीते आए हैं। पांच साल में पचास चीतों को लाकर बसाने की योजना है प्रोजेक्ट चीता।\n\n\n\nक्वारंटाइन बाड़ों से चीतल पर नजर\n\nकूनो नेशनल पार्क में नए माहौल के प्रति अभ्यस्त हो रहे नामीबियाई चीतों को फिलहाल क्वारंटाइन बाड़ों में ही रहना होगा। एक महीना यहां बिताने के बाद ही उन्हें बड़े बाड़ों में छोड़ा जाएगा, जहां चीतल समेत अन्य जानवर रखे गए हैं और चीते खुद शिकार करने लगेंगे। फिलहाल इन चीतों को क्वारंटाइन बाड़ों में ही ताजा मांस परोसा जा रहा है। अब तक तो भैसे का मांस ही परोसा गया है। इस समय यह चीते अपने क्वारंटाइन बाड़ों से बाहर विचरण कर रहे हिरणों और चीतल को देख रहे हैं।\n\nप्रधानमंत्री नरेंद्र मोदी ने छोड़ा था चीतों को\n\nप्रधानमंत्री नरेन्द्र मोदी ने अपने जन्मदिन 17 सितंबर पर चीतों को कूनो नेशनल पार्क में छोड़ा था। नामीबिया से आए पांच मादा और तीन नर चीतों को विशेष रूप से तैयार बाड़ों में रखा गया है। इन पर निगाह रख रहे विशेषज्ञों के अनुसार एक-दो दिन बाद ही चीते मस्ती में नजर आने लगे। कभी पेड़ की छांव में तो कभी एक-दूसरे के साथ खेलने लगते। इन्हें एक दिन छोड़कर भैंस का मांस परोसा जा रहा है। इन्हें बाड़े के बाहर जंगल में विचरण करते चीतल-सांभर की ओर टकटकी लगाए भी देखा जा रहा है। एक माह बाद ही इन चीतों को बड़े बाड़े में छोड़ा जाएगा, जहां इन्हें शिकार उपलब्ध होगा। डीएफओ पीके वर्मा के अनुसार अभी चीते नींद पूरी कर रहे हैं। भरपेट भोजन कर रहे हैं। चीतों के व्यवहार से नामीबिया में बैठे विशेषज्ञ भी संतुष्ट हैं। पीएमओ दिल्ली, साउथ अफ्रीका, नामीबिया, भारतीय वन्यजीव संस्थान के अलावा सुप्रीम कोर्ट की कमेटी की भी चीतों के पुनर्वास पर नजर है।\n\n\n\nनिगरानी के तरीके\n\nकूनो डीएफओ पीके वर्मा के अनुसार इंसानों की मौजूदगी देख चीते विचलित हो जाते हैं। दक्षिण अफ्रीका और कूनो के विशेषज्ञ तीन किलोमीटर दूर गाड़ी रखते हैं। मोबाइल साइलेंट कर चीतों पर नजर रखने पैदल ही जाते हैं। बाड़े से दूर ग्रीन नेट से कवर मचान में केवल आंखों के लायक छेद हैं, इन छेद से ही विशेषज्ञ उनके व्यवहार पर नजर रख रहे हैं। नामीबिया और दक्षिण अफ्रीका एक-एक विशेषज्ञ दल लौट चुका है। अब केवल दक्षिण अफ्रीका के तीन विशेषज्ञों की टीम रुकी है।\n\nनामकरण के लिए प्रतियोगिता\n\nआठ चीतों में से एक का नाम प्रधानमंत्री मोदी ने आशा रखा था। अन्य के नाम नामीबिया में रखे गए हैं। प्रधानमंत्री नरेंद्र मोदी ने रविवार को मन की बात कार्यक्रम में कहा कि चीतों को लेकर हम जो अभियान चला रहे हैं, उसका नाम क्या होना चाहिए? चीतों को किन नामों से बुलाया जाना चाहिए ? इसके लिए माय जीओवी एप पर प्रतियोगिता आयोजित की जाएगी। ये नामकरण अगर ट्रेडिशनल हो तो अच्छा रहेगा क्योंकि अपने समाज और संस्कृति, परंपरा और विरासत से जुडी कोई भी चीज हमें अपनी ओर आकर्षित करती है। पीएम मोदी ने कहा कि कुछ ही दिनों बाद देशवासी चीतों को देख सकेंगे।",
    "नामीबिया ने यूं ही नहीं दिखाई भारत को चीते देने में रुचि, देखा पिछले सालों में ट्रैक रिकार्ड": "चीता प्रोजेक्ट के प्रमुख और वन्यजीव विशेषज्ञ एसपी यादव के मुताबिक कूनो की तैयारियों को देखने के लिए आए नामीबिया और दक्षिण अफ्रीका के शीर्ष अधिकारियों का कहना था कि इतने अच्छे इंतजाम तो उनके यहां नहीं है।\n\nजागरण ब्यूरो, नई दिल्ली। 70 साल पहले देश से विलुप्त हो चुके चीतों के फिर से आने पर देश भर में खुशी का माहौल है, लेकिन यह बात कम ही लोगों को पता है कि नामीबिया ने भारत को चीते देने का यह फैसला यूं ही नहीं लिया। फैसला लेने से पहले भारत में वन्यजीवों के संरक्षण को लेकर पिछले सालों के ट्रैक रिकार्ड को भी देखा। जिसमें देश में न सिर्फ वन्यजीवों के संरक्षित क्षेत्रों में बढ़ोत्तरी हुई, बल्कि बाघ, शेर, तेंदुआ और हाथी जैसे वन्यजीवों की संख्या में अच्छी खासी बढ़ोत्तरी दर्ज हुई है। इतना ही नहीं, चीतों को भी फिर से बसाने के लिए शीर्ष स्तर पर जिस तरह की इच्छा शक्ति दिखाई है, उससे भी नामीबिया की सरकार काफी प्रभावित हुई।\n\nवन्यजीवों के संरक्षण को लेकर लगातार काम करती आ रही है मोदी सरकार\n\nचीतों को रखने के लिए कूनो में जिस स्तर पर तैयारियां की गई थी, उसे देखकर नामीबिया के अधिकारी भी अचंभित थे। चीता प्रोजेक्ट के प्रमुख और वन्यजीव विशेषज्ञ एसपी यादव के मुताबिक कूनो की तैयारियों को देखने के लिए आए नामीबिया और दक्षिण अफ्रीका के शीर्ष अधिकारियों का कहना था कि इतने अच्छे इंतजाम तो उनके यहां नहीं है।\n\nवन एवं पर्यावरण मंत्रालय के मुताबिक मोदी सरकार वन्यजीवों के संरक्षण को लेकर आठ सालों से लगातार काम करती आ रही है। इस दौरान वन्यजीवों के संरक्षित क्षेत्रों को बड़ा विस्तार दिया गया। संरक्षित क्षेत्रों का विस्तार 1.71 लाख वर्ग किमी से ज्यादा का है। इसके साथ ही पिछले चार सालों में देश के वन और पौधरोपण के क्षेत्र में 16 हजार वर्ग किमी की बढ़ोत्तरी हुई है।\n\nदुनिया में बाघों की 75 फीसद से ज्यादा आबादी सिर्फ भारत में\n\nसरकार का वनों और संरक्षित क्षेत्रों पर जोर इसलिए भी था, क्योंकि वन्यजीवों की बढ़ती संख्या के लिए यह जरूरी था। इसके साथ ही दुनिया में बाघों की 75 फीसद से ज्यादा आबादी सिर्फ भारत में मिलती है। मौजूदा समय में देश के 18 राज्यों में बाघों के 52 रिजर्व है। यही नहीं, बाघों की आबादी में बढ़ोत्तरी का जो लक्ष्य रखा गया है, उसे भारत ने चार साल पहले ही हासिल कर लिया। मौजूदा समय में भारत में करीब तीन हजार बाघ है। इसी तरह देश में शेरों की संख्या भी अच्छी बढ़ोत्तरी हुई है।\n\nमौजूदा समय में देश में 674 से ज्यादा शेर है। इसके अलावा तेंदुओं की संख्या मौजूदा समय में बढ़कर 12852 हो गई है, जो 2014 में 7910 थी। मंत्रालय के मुताबिक वन्यजीवों के संरक्षण के लिए बजट में भी बढ़ोत्तरी की गई है। 2014 में यह बजट 185 करोड़ का था, जो अब बढ़कर तीन सौ करोड़ हो गया है।\n\nइसे भी पढ़ें : Project Cheetah: भारत में 7 दशक बाद चीतों की झलक, लोगों ने पीएम मोदी को दिया धन्यवाद",
    "Fact Check : नामीबिया से लाए गए चीता से जोड़कर उत्तराखंड का पुराना वीडियो वायरल": "विश्वास न्यूज़ की जांच में नामीबिया से भारत लाए गए चीतों को लेकर किया जा रहा दावा गलत साबित हुआ। वायरल वीडियो उत्तराखंड के रानीखेत में तेंदुए द्वारा गाय का शिकार करने का है, जिसे अब नामीबिया से भारत लाए गए चीतों से जोड़कर वायरल किया जा रहा है।\n\nनई दिल्‍ली (विश्‍वास न्‍यूज)। नामीबिया से भारत लाए गए चीतों को मध्‍य प्रदेश के कूनो नेशनल पार्क में छोड़े जाने के बाद से ही सोशल मीडिया पर कई तरह के पोस्ट वायरल हो रहे हैं। अब इसी से जोड़कर एक वीडियो शेयर किया जा रहा है, जिसमें एक तेंदुए को सड़क के किनारे गाय का शिकार करते हुए देखा जा सकता है। यूजर्स इस वीडियो को शेयर करते हुए दावा कर रहे हैं कि यह नामीबिया से भारत लाए गए चीतों का वीडियो है। जब हमने इसकी जांच की, तो हमने पाया कि यह दावा फर्जी है। वायरल वीडियो सोशल मीडिया पर अगस्त से है। वहीं, भारत में चीते नामीबिया से 17 सितंबर को लाए गए थे।\n\n\n\nक्या है वायरल पोस्ट में\n\n\n\nफेसबुक यूजर कवरराम जेना बाड़मेर ने 19 सितंबर को 26 सेकंड का एक वीडियो अपलोड करते हुए लिखा : ‘हिरण के बाद गाय बनी आहार\n\nमोदी जी के चीते के भोजन गाय के बाद मानव का भोजन हो तो कोई अतिशयोक्ति नही होनी चाहिए\n\nआखिर क्या चाहते हैं Narendra Modi “\n\n\n\nफेसबुक पोस्‍ट के कंटेंट को यहां ज्‍यों का त्‍यों लिख दिया गया है। पोस्‍ट को सच समझ कर दूसरे यूजर्स भी वायरल कर रहे हैं। पोस्ट के आर्काइव वर्जन को यहां देखा जा सकता है।\n\n\n\nपड़ताल\n\n\n\nविश्‍वास न्‍यूज ने वायरल वीडियो की सच्चाई पता लगाने के लिए स्निपिंग टूल की मदद से स्क्रीनशॉट्स को निकाला और फिर गूगल इमेज में अपलोड करके सर्च किया। वायरल वीडियो हमें अनुज सिंह नाम के यूट्यूब चैनल पर मिला। इसे 16 अगस्त 2022 को अपलोड किया गया था। वीडियो के साथ लिखा गया कि Leopard Killed cow in Ranikhet Uttarakhand || उत्तराखंड के रानीखेत में तेंदुए ने गाय को शिकार बनाया।\n\n\n\nनेचर एंड हेरिटेज नाम के यूट्यूब चैनल पर भी वायरल वीडियो को देखा जा सकता है। 17 अगस्त 2022 को वीडियो को अपलोड कर लिखा गया, ‘तेंदुए के जबड़े की जबरदस्त ताकत। ‘वीडियो को यहां देखें।\n\n\n\n\n\nहमें नवभारत टाइम्स की वेबसाइट पर 16 अगस्त 2022 को प्रकाशित एक रिपोर्ट मिली। रिपोर्ट में वीडियो का इस्तेमाल करते हुए बताया गया है, ‘यह घटना उत्तराखंड में रानीखेत के पास हुई थी। वीडियो को ट्विटर पर ‘इंडियन फॉरेस्ट सेवा’ (IFS) के अधिकारी साकेत बडोला ने साझा किया था। पूरी खबर यहां पढ़ी जा सकती है। ‘\n\n\n\n\n\n\n\n\n\nआईएफएस अधिकारी साकेत बडोला ने भी अपने ट्विटर हैंडल पर वीडियो को 15 अगस्त 2022 को शेयर किया था।\n\n\n\n\n\n\n\nमामले में अधिक जानकारी के लिए हमने दैनिक जागरण के अल्मोड़ा जिला प्रभारी चंद्रशेखर द्विवेदी से संपर्क किया। उन्होंने हमें बताया कि यह घटना बीते अगस्त माह की है। अल्मोड़ा जिले के रानीखेत के पास हाईवे किनारे एक तेंदुआ गाय का शिकार कर रहा था। सड़क से गुजर रही एक गाड़ी में बैठे लोगों ने यह दृश्य अपने मोबाइल में कैद किया था। इस वीडियो का नामीबिया से भारत लाए गए चीतों से कोई संबंध नही है।\n\n\n\nपहले भी यह वीडियो वायरल हो चूका है, जिसकी जांच विश्वास न्यूज़ ने उर्दू भाषा में की थी।आप हमारी पहले की पड़ताल को यहां पढ़ सकते हैं।\n\n\n\nपड़ताल के अंत में हमने इस वीडियो को शेयर करने वाले यूजर की सोशल स्कैनिंग की। स्कैनिंग में पता चला कि यूजर राजस्थान के बाड़मेर का रहने वाला है। फेसबुक पर यूजर को 13,494 लोग फॉलो करते हैं।\n\nनिष्कर्ष: विश्वास न्यूज़ की जांच में नामीबिया से भारत लाए गए चीतों को लेकर किया जा रहा दावा गलत साबित हुआ। वायरल वीडियो उत्तराखंड के रानीखेत में तेंदुए द्वारा गाय का शिकार करने का है, जिसे अब नामीबिया से भारत लाए गए चीतों से जोड़कर वायरल किया जा रहा है।\n\nClaim Review : यह नामीबिया से भारत लाए गए चीतों का वीडियो है।\n\nClaimed By : Kavararam Gena Barmer\n\nFact Check : झूठ झूठ फेक न्यूज की प्रकृति को बताने वाला सिंबल सच\n\nभ्रामक\n\nझूठ\n\nFact Check By\n\nJyoti\n\nJoinJyotiOffice Re-Checked by\n\nAshish Maharishi\n\nashishmaharishi\n\nपूरा सच जानें... किसी सूचना या अफवाह पर संदेह हो तो हमें बताएं सब को बताएं, सच जानना आपका अधिकार है। अगर आपको ऐसी किसी भी मैसेज या अफवाह पर संदेह है जिसका असर समाज, देश और आप पर हो सकता है तो हमें बताएं। आप हमें नीचे दिए गए किसी भी माध्यम के जरिए जानकारी भेज सकते हैं...\n\nContribute to Vishwas News कॉरपोरेट और राजनीतिक दबाव से मुक्त होकर सत्ता को हमेशा आइना दिखाने वाली फैक्ट चेक जर्नलिज्म सिर्फ और सिर्फ आपके सहयोग से संभव है। इस मुहिम में हमें आपके साथ और सहयोगी की जरूरत है। फर्जी और गुमराह करने वाली खबर के खिलाफ जारी इस लड़ाई में हमारी मदद करें और कृपया हमें आर्थिक सहयोग दें।\n\nटैग्स",
    "Cheetah in KNP: नामीबिया से लाए गए चीतों की सुरक्षा में तैनात हैं दो हाथी, जानिए उनके नाम और काम": "नामीबिया से लाए गए आठ चीतों की सुरक्षा के लिए दो हाथी तैनात किए गए हैं.नामीबिया से लाए गए चीतों को मध्य प्रदेश के कूनो नेशनल पार्क (Kuno National Park-KNP) में रखा गया है. वहां उनकी सुरक्षा और देखभाल के लिए लक्ष्मी और सिद्धनाथ (Laxmi and Siddhant) नाम के दो हाथी तैनात किए गए हैं. इन दोनों को नर्मदापुरम के सतपुड़ा टाइगर रिजर्व से लाया गया है. चीतों को 17 सितंबर को प्रधानमंत्री नरेंद्र मोदी (PM Narendra Modi) ने अपने जन्मदिन पर केएनपी में छोड़ा था.\n\nकौन हैं ये हाथी\n\nलक्ष्मी और सिद्धनाथ को चीतों के आने से पहले ही पिछले महीने ही लाया गया था.इन दोनों हाथियों को इतना पहले लाने का मकसद यह था कि वो कूनो नेशलन पार्क के पर्यावरण के मुताबिक खुद को ढाल सकें. दोनों हाथियों को उनके अनुभव के आधार पर चुना गया है.चीतों के लिए बनाए गए बाड़े में उनके आने से कुछ दिन पहले पांच तेंदुए घुस गए थे,उनको वहां से खदेड़ने में इन हाथियों ने प्रमुख भूमिका निभाई थी.ये दोनों हाथी अब चीतों की निगरानी के अलावा पार्क के सुरक्षाकर्मियों के साथ दिन भर गश्त करते हैं.\n\nसिद्धनाथ को गुस्सा बहुत आता है\n\nकूनो नेशनल पार्क के डीएफओ प्रकाश कुमार वर्मा ने अखबार 'मिंट' को बताया कि 30 साल के सिद्धनाथ को मध्य प्रदेश में बाघों के बचाव अभियान के लिए जाना जाता है.लेकिन उसे गुस्सा भी बहुत आता है. उसने अपने दो महावतों को 2010 में मार डाला था. जनवरी 2021 में एक बाघ को नियंत्रित करने में महत्वपूर्ण भूमिका निभाई थी. वहीं 25 साल की लक्ष्मी बहुत ही शांत स्वभाव की है, लेकिन वह अपने काम में माहिर हैं. उसे जंगल सफारी, बचाव अभियान और जंगल में गश्त में महारत हासिल है.\n\nऔर भी चीते लाए जाएंगे\n\nनामीबिया से केएनपी लाए गए चीतों को एक विशेष बाड़े में एक महीने के लिए क्वारंटीन किया गया है.सिद्धनाथ और लक्ष्मी चीतों की निगरानी कर रहे हैं.नामीबिया से आठ चीतों को भारत लाने में चीता कंजर्वेशन फंड ने महत्वपूर्ण भूमिका निभाई है. इसके निदेशक लॉरी मार्कर ने न्यूज एजेंसी एएनआई को बताया था कि आठ चीतों को भारत लाए जाने के बाद अभी और चीते नामीबिया और दक्षिण अफ्रीका से लाए जाएंगे.\n\nये भी पढ़ें",
    "कूनाे नेशनल पार्क: नामीबिया से आए चीतों का नामकरण नहीं, उनके बच्चों के रखें जाएंगे नाम": "Hindi News\n\nLocal\n\nMp\n\nSheopur\n\nCheetahs From Namibia Will Not Be Named, Their Children Will Be Named\n\nकूनाे नेशनल पार्क: नामीबिया से आए चीतों का नामकरण नहीं, उनके बच्चों के रखें जाएंगे नाम\n\nश्याेपुर 6 दिन पहले\n\n\n\nकॉपी लिंक\n\nकूनाे नेशनल पार्क में नामीबिया से लाए गए अाठ चीताें में से सात का नामकरण भारत द्वारा नहीं किया जाएगा। यह सात चीते अपने नामीबियाई नाम से ही पहचाने जाएंगे। यह बात पीसीसीएफ वन्यजीव जेएस चाैहान ने बताई। उन्हाेंने कहा है कि चीताें का जाे नाम नामीबिया में रहा है, वही नाम यहां पर रहेगा। यहां पर सिर्फ एक चीता का नाम रखा गया है, अाशा। यह नाम प्रधानमंत्री नरेंद्र माेदी द्वारा दिया गया है। उन्हाेंने बताया है कि जाे अाठ चीता लाए गए हैं, उनके जाे बच्चे हाेंगे, भारत में उनका नामकरण किया जाएगा।\n\nजिनका पहले से नाम है, उनका नाम नहीं रखा जाएगा। नामीबिया से भारत लाए गए आठ चीते कूनो नेशनल पार्क में लगातार सक्रिय तो हैँ लेकिन अभी पूरी तरह सामान्य नहीं दिख रहे हैं। अभी आम लोग इन चीतों को नहीं देख सकेंगे।\n\nयह है चीताें के नामीबियाई नाम\n\nप्रधानमंत्री नरेंद्र माेदी ने चार साल की मादा चीता का नाम अाशा रखा है। इसके अलावा ढाई साल के एक अन्य चीता का नाम तबिल्सी है, जिसका जन्म एरिंडी प्राइवेटगेम रिजर्व नामीबिया में हुआ था। इन सभी में सबसे उम्रदराज चीता आठ साल की है और उसका नाम साशा है। साशा की करीबी दोस्त का नाम सवानाह है। एक अन्य फीमेल चीता का नाम सियाया है। तीनों नर चीता के नाम फ्रेडी, एल्टन और ओबान हैं।\n\nचीता उठा, बाड़े का चक्कर लगाया, पानी पिया अाैर फिर बैठ गया\n\nनामीबिया से लाए गए चीते घूम फिर भी रहे हैं अाैर खा पी भी रहे हैं, लेकिन अभी बेचैन अाैर उदास से हैं। इसके पीछे विशेषज्ञ चीता के नई जगह पर अाने के साथ ही उसका ड्रग के नशे में हाेना बता रहे हैं, बाेल रहे हैं कि चीता काे लाने से पहले ड्रग दिया गया था, उसका असर अभी पूरी तरह से खत्म नहीं हुअा है। चीता ड्रग के नशे में ही घूम फिर अाैर खा पी रहे हैं। विशेषज्ञों के अनुसार, चीते रिकवर कर रहे हैं अाैर स्वास्थ्य की दृष्टि से ठीक हैं। इनमें से एक चीता उठा, बाड़े का चक्कर लगाया, पानी पिया अाैर फिर बैठ गया।",
    "नामीबिया: जहां से भारत आए 8 चीते, जानें-वहां की अजीबोगरीब और रोचक बातें": "करीब 70 साल बाद भारत में एक बार फिर से चीता दिखाई दिए हैं. विशेष मालवाहक विमान से 8 चीतों को नामीबिया से भारत लाया गया है. उन्हें मध्य प्रदेश के कूनो नेशनल पार्क में रखा गया है. एक समय था जब भारत में 10 हजार के करीब चीते थे, लेकिन आज दूसरे देशों से इन्हें लाकर बसाया जा रहा है. क्या आप जानते हैं कि इस समय दुनिया में चीतों की आबादी कितनी है? नेशनल जियोग्राफिक की एक रिपोर्ट के मुताबिक, दुनियाभर में फिलहाल 7 हजार के करीब चीते हैं. जिस देश से चीतों को भारत लाया गया है, वहां भी हजारों चीते हैं. आइए जानते हैं इस देश (नामीबिया) के बारे में कुछ अजीबोगरीब और रोचक बातें, जिसके बारे में शायद ही आपको जानकारी होगी.",
    "नामीबिया से भारत चीते लाए जाने पर सामने आया सीएम भूपेश बघेल का बयान, जानें क्या कहा?": "प्रधानमंत्री नरेंद्र मोदी के जन्मदिन पर नामीबिया से भारत लाए जाने वालों 8 चीतों को लेकर देशभर में चर्चा है. साल 1952 में देश में चीतों को विलुप्त करार दिए जाने के बाद अब पीएम मोदी के जन्मदिन पर 8 चीतो को भारत लाने की खबर ने लोगों में रोमांच पैदा कर दिया है. ये चीते मध्य प्रदेश के कुनो नेशनल पार्क में रहेंगे. नामीबिया से 8 चीतों को भारत लाने जाने की खबर पर छत्तीसगढ़ के सीएम भूपेश बघेल ने भी अपनी प्रतिक्रिया दी है. छत्तीसगढ़ के सीएम भूपेश बघेल ने कहा कि ये अच्छी बात है कि लोग चीतों को देख पाएंगे. सीएम भूपेश बघेल ने कहा कि चीतों को लाया जा रहा है. मुझे उम्मीद है कि वे यहां जीवित रहेंगे. यह अच्छा है कि लोग चीतों को देख पाएंगे.\n\nप्रधानमंत्री नरेंद्र मोदी 17 सितंबर को अपने जन्मदिन पर मध्य प्रदेश के कुनो राष्ट्रीय उद्यान में इन चीतों को छोड़ेंगे. भारत में चीतों को ला रहे विमान में कुछ बदलाव किए गए हैं ताकि उसके मुख्य केबिन में पिंजड़ों को सुरक्षित रखा जाए लेकिन उड़ान के दौरान पशु चिकित्सक चीतों पर पूरी तरह नजर रख सकेंगे.\n\nविमान को एक चीते की तस्वीर के साथ पेंट किया गया है. यह विशाल विमान 16 घंटे तक उड़ान भरने में सक्षम है और इसलिए ईंधन भरवाने के लिए कहीं रुके बिना नामीबिया से सीधे भारत आ सकता है. भारतीय वन विभाग के एक वरिष्ठ अधिकारी ने बताया था कि चीतों को हवाई यात्रा के दौरान खाली पेट रहना होगा. लंबी दूरी की यात्रा में यह एहतियात बरतना आवश्यक है क्योंकि इससे पशुओं को मिचली जैसी दिक्कत हो सकती है, जिससे अन्य समस्याएं भी पैदा होने की आशंका है.\n\nगौरतलब है कि भारत सरकार ने 1952 में देश में चीतों को विलुप्त करार दे दिया था. छत्तीसगढ़ के कोरिया जिले के साल वन में 1948 में आखिरी चीता दिखा था.\n\nइसे भी पढ़ें:\n\nChhattisgarh: छत्तीसगढ़ DGP ने संभागीय बैठक में दिए अपराध में कमी लाने के निर्देश, बेसिक पुलिसिंग पर दिया जोर\n\nBalod Art Center: छत्तीसगढ़ के बालोद में जल्द खुलेगा कला केंद्र, ग्रामीण इलाकों के कलाकारों को मिलेगा मंच",
    "नामीबिया के चीते को लाना बहुत बड़ी ग़लती : वन्यजीव विज्ञानी रवि चेल्लम": "17 सितंबर को भारत के मध्य प्रदेश के कूनो नेशनल पार्क में नामीबिया से लाए गए आठ चीतों को छोड़ा गया। वर्षों से, इस पार्क को गुजरात के गिर वन के एशियाई शेरों का इंतज़ार रहा लेकिन शेर गुजरात से नहीं जा पाया। बता दें कि गिर वन इन शेरों का निवास स्थान है। इन शेरों के लिए 2013 से लेकर 2018 तक संकट जैसी स्थिति बन गई थी। इस दौरान 413 एशियाई शेरों की मौत हो गई थी। ये प्रतिकूल परिस्थितियों के चलते मर गए। कूनो में केंद्र द्वारा इन चीतों को छोड़ने का मतलब है कि एशियाई शेर को शायद अब इसमें जगह नहीं मिल पाएगी।\n\nन्यूज़क्लिक ने एशियाई शेरों के स्थानांतरण की निगरानी के लिए केंद्र सरकार की विशेषज्ञ समिति के सदस्य और प्रमुख वन्यजीव जीवविज्ञानी डॉ. रवि चेल्लम से कूनो पार्क में चीता को लाने के संबंध में चर्चा करने के लिए संपर्क किया। उनका कहना है कि भारत को स्थानीय लुप्तप्राय प्रजातियों को संरक्षित करना चाहिए और सुप्रीम कोर्ट के आदेशों का सम्मान करना चाहिए जो कि एशियाई शेरों के स्थानांतरण का आदेश देते हैं। रश्मि सहगल द्वारा ईमेल के माध्यम से लिए गए साक्षात्कार का प्रमुख अंश नीचे दिया गया है।\n\nआपने एक बार नामीबिया से मध्य प्रदेश के कूनो पालपुर में चीता को लाने को \"वैनिटी प्रोजेक्ट\" के रूप में बताया था। ऐसा क्यों? पर्यावरण, वन एवं जलवायु परिवर्तन मंत्रालय (एमओईएफसीसी) इसे भारतीय वन्यजीवों के अभिन्न अंग इस चीता को फिर से लाने के लिए एक महत्वपूर्ण क़दम के रूप में बताता है।\n\nइस परियोजना का वर्णन उन शब्दों में करने में मुझे कोई खुशी नहीं है जिनका मैंने कई महीने पहले इस्तेमाल किया था। सच्चाई अपने बारे में स्वयं ही बताते हैं। संरक्षण के अलावा कुछ अन्य लक्ष्यों को पूरा करने के लिए इस परियोजना को आगे बढ़ाया जा रहा है। राष्ट्रीय वन्यजीव कार्य योजना (2017-2031) में भी इसका उल्लेख नहीं है। यह कहीं अधिक महत्वपूर्ण संरक्षण मुद्दों से ध्यान हटाएगा। इससे शेरों को कूनो में स्थानांतरित करने के सुप्रीम कोर्ट के आदेश में और देरी होगी। वैज्ञानिक आधार वांछित होने के लिए बहुत कुछ छोड़ देता है। संरक्षण के लक्ष्य अवास्तविक हैं और यहां तक कि अव्यवहारिक भी। दुर्भाग्य से, यह एक बहुत बड़ी ग़लती होगी।\n\n2013 में, सुप्रीम कोर्ट की वन बेंच ने कहा था कि चीते को लेकर \"जुनूनी\" होने के बजाय, हमें स्थानीय लुप्तप्राय प्रजातियों, विशेष रूप से एशियाई शेरों की रक्षा करनी चाहिए। इस फ़ैसले को 2020 के सुप्रीम कोर्ट के हालिया फ़ैसले में आंशिक रूप से संशोधित किया गया था, जिसमें कहा गया था कि भारत प्रयोगात्मक आधार पर चीतों का आयात कर सकता है। दूसरा फ़ैसला किस सबूत पर दिया गया था?\n\nराष्ट्रीय बाघ संरक्षण प्राधिकरण (एनटीसीए) ने एक समीक्षा याचिका दायर कर सुप्रीम कोर्ट से स्पष्टीकरण मांगा कि उसके 2013 के आदेश में भारत में अफ़्रीक़ी चीतों को लाने पर पूर्ण प्रतिबंध नहीं लगाया गया है। 10 अप्रैल 2018 को दिए गए एक अंतरिम आदेश में अदालत ने कहा, \"यह उल्लेख किया जा सकता है कि पहले अफ़्रीक़ी चीतों को कूनो, शिवपुरी (मध्य प्रदेश) में लाने का इरादा था। इस आवेदन के माध्यम से, आवेदन के पैरा तीन में उल्लिखित कुछ अन्य स्थानों पर अफ़्रीक़ा से चीतों को फिर से लाने की मांग की गई है।\"\n\nयह ध्यान रखना अहम है कि अदालत ने स्पष्ट रूप से उल्लेख किया है कि एनटीसीए अफ़ीक़ी चीतों को कूनो के अलावा अन्य स्थानों पर लाना चाहता है। मैं एनटीसीए के आवेदन के पैरा तीन से उद्धृत करता हूं, जिसमें 2018 के आदेश में उल्लेख किया गया है कि, \"उपरोक्त आदेश के अनुसार, भारत में चीतों के फिर से लाने के लिए वैकल्पिक स्थानों की जांच करने के प्रयास किए गए हैं, जैसे कि मध्य प्रदेश के नौरादेही वन्यजीव अभयारण्य के साथ ही साथ तमिलनाडु के सत्यमंगलम टाइगर रिजर्व की जांच की गई।\" और देखें कि हम कहां लाए हैं!\n\nमध्य प्रदेश वन विभाग ने एशियाई शेरों को फिर से लाने के लिए कूनो पालपुर को तैयार किया लेकिन अचानक इरादा बदल दिया। क्यों?\n\nये बदलाव भारत सरकार की ओर से हुआ है और राज्य सरकार ने केवल आदेश का पालन किया है। ऐसा कुछ नहीं है जिसे राज्य सरकार ने शुरू किया है।\n\nवैज्ञानिकों का कहना है कि सरकार को एशियाई शेरों को गिर से स्थानांतरित करना चाहिए था। 30,000 वर्ग किलो मीटर जंगल में 674 शेरों के पास केवल 1,648 वर्ग किलो मीटर संरक्षित वन है। असुरक्षित जंगलों, बंजर भूमि और कृषि भूमि में घूमते हुए ये शेर अक्सर पशुओं के शवों को खाते हैं और जंगली कुत्तों के हमलों के लिए अतिसंवेदनशील होते हैं। एक जगह पर रहने से ये जानलेवा बीमारियों की चपेट में आ जाते हैं। 'गुजरात के गौरव' को प्राथमिकता क्यों नहीं दी जाती?\n\nइस प्रश्न का उत्तर देना मेरे लिए कठिन है। मैं जो जानता हूं वह यह है कि सुप्रीम कोर्ट का एक स्थायी आदेश है जो दिनांक 15 अप्रैल 2013 का है। इसमें भारत सरकार को छह महीने के भीतर एशियाई शेरों को गिर से कूनो में स्थानांतरित करने के लिए कहा गया था। यह आदेश हमारे देश के सर्वोच्च न्यायालय का है। यदि सरकार इसे अनदेखा करना जारी रखती है तो यह निश्चित रूप से कानून के शासन के सम्मान से संबंधित मुद्दों को उठाती है।\n\nप्रोजेक्ट चीता का ख़र्च 990 करोड़ रुपये के अलावा रखरखाव पर सालाना ख़र्च 500 करोड़ रुपये होगा। क्या हम स्थानीय प्रजातियों और आवासों को संरक्षित करने के लिए इन पैसों का इस्तेमाल कर सकते थे? क्या हमारी प्राथमिकताएं ग़लत हैं?\n\nबेहद व्यापक रूप से ख़र्च के कई अनुमानों के बारे में बताया गया है। मैंने जो हाल ही में देखा है उनमें 92 करोड़ रुपये की बात है। इस फ़ैसले के लिए सटीक बजट और इसे कैसे वित्त पोषित किया जाएगा, इस बारे में स्पष्टता का अभाव है। जैसा कि मैंने उल्लेख किया है कि यह भारत द्वारा शुरू की गई सबसे महंगी संरक्षण परियोजनाओं में से एक होगी। समस्या यह है कि बताए गए संरक्षण का उद्देश्य अवास्तविक और अविश्वसनीय हैं। यह कहीं अधिक कुशल और प्रभावी होता यदि हमारे ध्यान को और संसाधनों को यथार्थवादी और व्यावहारिक संरक्षण कार्यों में लगाया जाता। उदाहरण के लिए, भूमि के इस्तेमाल में बदलाव को रोकना, घास के मैदानों और खुले वन पारिस्थितिकी तंत्रों का विखंडन और क्षरण, शेरों को कूनो में स्थानांतरित करना आदि शामिल है।\n\nचीता को ज़िंदा रहने के लिए घास के मैदान की आवश्यकता होती है, लेकिन कूनो पालपुर तो एक जंगल है। चीता के शिकार काला हिरन और चिंकारा है, जो कूनो पालपुर में लगभग न के बराबर है। इसके अलावा, क्या चीते और उसके शिकार को बाड़े में रखना बहुत ख़र्चीला काम नहीं है?\n\nसभी बातों पर विचार किया जाए तो यह वास्तव में एक बहुत ही ख़र्चीला है। विशेष रूप से यह दुखद है कि कई जारी और उच्च प्राथमिकता वाले जैव विविधता संरक्षण और अनुसंधान कार्यों पर धन को अनियमित और न के बराबर जारी करने या शून्य वित्तीय आवंटन के चलते यह गंभीर रूप से प्रभावित होते हैं। चीता कई प्रकार के स्थानों में पाए जाते हैं, जिनमें गर्म रेगिस्तान, ठंडे रेगिस्तान, पहाड़ी क्षेत्र, सवाना जंगल और सूखे जंगल शामिल हैं। मैं इस दृष्टिकोण से कूनो में कोई परेशानी नहीं देखता हूं। हालांकि, मुझे उसके शिकार को लेकर चिंता है क्योंकि चीतल सबसे ज़्यादा शिकार प्रजाति होगी। एक और बड़ी बाधा यह है कि हमारे पास चीतों के लिए आवश्यक आकार के घास के मैदान नहीं हैं। चीतों को भारत में रखने और संख्या में वृद्धि होने के लिए हमें 2,000 से 3,000 वर्ग किलो मीटर के हिस्सों में 10,000 से 20,000 वर्ग किलो मीटर अच्छी गुणवत्ता वाले आवास की आवश्यकता है। हमारे पास इस दायरे का निवास स्थान नहीं है। उपयुक्त उच्च गुणवत्ता वाले आवासों के बिना, इस परियोजना के सफल होने की संभावना नहीं है। सरकार को इन चीतों को लाने से पहले आवास तैयार करना चाहिए था। यह एक घटिया योजना है।\n\nआपको क्यों लगता है कि हमारे वन्यजीव संबंधी फ़ैसले ग़लत प्राथमिकताओं से ग्रस्त हैं?\n\nविज्ञान आधारित, तार्किक, परामर्शी, भागीदारीपूर्ण और समावेशी निर्णय लेने से यह सुनिश्चित होगा कि हमारे वन्यजीव संरक्षण प्रयास समय के साथ क़ायम रहने वाले ज़मीनी परिणाम देते हैं। हमें ऐसे मामलों में कहीं अधिक पारदर्शिता और जवाबदेही की ज़रूरत है।\n\n(रश्मि सहगल एक स्वतंत्र पत्रकार हैं।)\n\nअंग्रेज़ी में प्रकाशित मूल लेख को पढ़ने के लिए नीचे दिए गए लिंक पर क्लिक करेंः\n\nCheetahs From Namibia Will be Very Costly Mistake—Wildlife Biologist Ravi Chellam",
    "मिल सकता है नामीबिया से आए चीतों को लाइव देखने का मौका, बस करना होगा यह काम": "प्रधानमंत्री नरेंद्र मोदी ने नामीबिया से लाकर मध्य प्रदेश के कूनो नेशनल पार्क में रखे गए आठ चीतों का नाम रखने की अपील करते हुए घोषणा की कि इसके लिए MyGov.in पर एक प्रतियोगिता आयोजित की जाएगी।\n\nनेशनल डेस्क: प्रधानमंत्री नरेंद्र मोदी ने नामीबिया से लाकर मध्य प्रदेश के कूनो नेशनल पार्क में रखे गए आठ चीतों का नाम रखने की अपील करते हुए घोषणा की कि इसके लिए MyGov.in पर एक प्रतियोगिता आयोजित की जाएगी। पीएम मोदी ने आकाशवाणी पर प्रसारित हो रहे अपने मासिक कार्यक्रम ‘‘ मन की बात'' की 93वीं कड़ी में कहा कि इस प्रतियोगिता में लोगों से मैं कुछ चीजें शेयर करने का आग्रह करता हूं।\n\nचीतों को लेकर जो हम अभियान चला रहे हैं, आखिर, उस अभियान का नाम क्या होना चाहिए! क्या हम इन सभी चीतों के नामकरण के बारे में भी सोच सकते हैं, कि, इनमें से हर एक को, किस, नाम से बुलाया जाए! वैसे ये नामकरण अगर पंरपारिक हो तो काफी अच्छा रहेगा क्योंकि, अपने समाज और संस्कृति, परंपरा तथा विरासत से जुड़ी हुई कोई भी चीज, हमें, सहज ही, अपनी ओर आकर्षित करती है।''\n\nउन्होंने कहा कि आखिर इंसानों को पशुओं के साथ कैसे बर्ताव करना चाहिए! हमारे मौलिक कर्तव्य में भी तो पशुओं के सम्मान पर जोर दिया गया है।'' उन्होंने इस प्रतियोगिता में सभी से शामिल होने की अपील करते हुए कहा कि क्या पता इनाम स्वरुप चीते देखने का पहला अवसर आपको ही मिल जाए। बता दें कि गत 17 सितंबर को प्रधानमंत्री ने अपने जन्म दिन के मौके पर नामीबिया से लाए गए आठ चीतों को कूनो नेशनल पार्क में छोड़ा था।",
    "Kuno National Park: नामीबिया के चीते आगरा से ज्यादा दूर नहीं, कम बजट में भी वीकेंड को बना सकते हैं रोमांचक": "Kuno National Park: नामीबिया के चीते आगरा से ज्यादा दूर नहीं, कम बजट में भी वीकेंड को बना सकते हैं रोमांचक\n\nKuno National Park आगरा का मौसम इस समय मस्त है और देश−दुनिया में नामीबिया के चीताें की चर्चा है। मध्यप्रदेश के कूनो नेशनल पार्क की दूरी आगरा से 200 किलोमीटर के आसपास है। यहां ठहरने के लिए हर बजट के होटल और रिसॉर्ट हैं।\n\nआगरा, प्रतीक गुप्ता। नामीबिया के चीताें की हर जुबान पर चर्चा है। चीते बेशक मध्यप्रदेश के कूनाे नेशनल पार्क में आए हैं लेकिन आगरा वालाें को घूमने फिरने का एक और ठिकाना मिल गया है। जितनी दूर आगरा से दिल्ली है, लगभग उतनी ही दूरी पर ये नेशनल पार्क भी है। लांग वीकेंड पर यहां की रोड ट्रिप प्लान की जा सकती है। कूनाे तक पहुंचने के लिए आगरा से दो रास्ते हैं और दोनाें ही रास्ते बढ़िया हैं। बिना थकान यहां आसानी से पहुंचा जा सकता है। इस रोमांचक ट्रिप में ज्यादा खर्चा भी नहीं क्योंकि कूनाे नेशनल पार्क के आसपास तमाम बजट होटल्स और रिसॉर्ट हैं, जहां सर्दियाें में छुट्टियाें के भरपूर आनंद लिए जा सकते हैं।\n\nकूनो नेशनल पार्क (Kuno National Park)\n\nप्रधानमंत्री नरेंद्र मोदी (PM Narendra Modi) के जन्मदिन 17 सितंबर से सुर्खियाें में आए कूनाे नेशनल पार्क की स्थापना मध्यप्रदेश में 1981 में की गई थी। इसे सन 2018 में देश के नेशनल पार्क की सूची में शामिल किया गया। बहुत से लोग इस पार्क के बारे में नहीं जानते थे लेकिन जब पीएम मोदी ने अपने जन्मदिन पर नामीबिया से लाए गए आठ चीताें को इस पार्क में छोड़ा तो अब हर जुबान पर कूनाे का नाम है। यह मध्य प्रदेश के शियोपुर और मुरैना जिलों तक फैला हुआ है। वर्ष 2009 में इस सेंक्चुरी को चीतों के पुनर्वास के लिए संभावित स्थल के तौर पर प्रस्तावित भी किया गया था। अब यह देश का पहला चीता अभ्यारण्य बन चुका है।\n\nकूनो नेशनल पार्क में नामीबिया से लाया गया चीता।\n\nचीताें के अलावा भी है बहुत कुछ\n\n900 वर्ग किलोमीटर के एरिया में फैले इस नेशनल पार्क में आपको कई तरह के जानवर देखने को मिल जाएंगे। यहां सियार, हिरण, नीलगाय, चिंकारा, बड़े सींग वाले मृग, जंगली सूअर, भेड़िया, बंदर, सांभर, खूबसूरत हिरण, तेंदुए करीब से देखे जा सकते हैं। बच्चाें के लिए भी ये जगह रोमांचित कर देने वाली है। एक बार कूनाे पहुंच गए तो वहां से 100 किलाेमीटर की दूरी पर ही राजस्थान का रणथंभाैर नेशनल पार्क (Ranthambhor National Park) भी है। रणथंभाैर बाघाें (Tigers) के लिए प्रसिद्ध है और सांभर, हिरन और नील गाय तो यूं ही विचरण करते नजर आएंगे। साथ ही यहां रिसॉर्ट बेहद खूबसूरत हैं।\n\nआगरा से कूनाे की दूरी\n\nआगरा से कूनो नेशनल पार्क की दूरी 266 किलोमीटर है। यहां जाने के दो रास्ते हैं। सबसे छोटा रास्ता धाैलपुर (Dholpur) और मुरैना (Morena) के बीच गाेपालपुरा से होकर जाता है। जटावर, सिहोरी गुड़ा चंबल, उत्तमपुरा, कोटरा, सबलगढ़, चितारा होते हुए ये आपको कूनाे तक ले जाएगा। इस पर टोल भी मात्र 90 रुपये का है।\n\nदूसरा रास्ता मुरैना, ग्वालियर (Gwalior), शिवपुरी (Shivpuri) होते हुए कूनाे तक पहुंचता है। लेकिन ये थाेड़ा लंबा 344 किलाेमीटर का है और इस पर ज्यादा समय लगने के साथ टोल भी ज्यादा है, यह लगभग 355 रुपये के आसपास बैठता है।\n\nठहरने की जगह\n\nकूनाे नेशनल पार्क के आसपास ठहरने के लिए बजट होटल से लेकर अच्छे रिसॉर्ट भी हैं। जहां कमरे का किराया लगभग एक हजार रुपये से लेकर 4500 रुपये तक का है। बेहतर है कि जाने से पहले बुकिंग कराकर जाएं।",
    "'नामीबिया वाला चीता सबको बोल रहा था- क्या मैं तुम्हें खा सकता हूं', फॉरेस्ट मिनिस्ट्री का Funny Tweet": "मध्य प्रदेश के कूनो नेशनल पार्क में नामीबिया से चीते लाकर सरकार अब ईको टूरिज्म को बढ़ावा देने में जुट गई है. भारत सरकार का पर्यावरण, वन और जलवायु परिवर्तन मंत्रालय इसको लेकर लगातार पहल करने में जुटा है. चीतों को लेकर हाल ही में मंत्रालय ने एक मजेदार कैप्शन के साथ फोटो शेयर किया है. जिसे ट्विटर यूजर्स चटकारे ले-लेकर शेयर कर रहे हैं.\n\nपर्यावरण, वन और जलवायु परिवर्तन मंत्रालय (MoEF&CC) ने अपने आधिकारिक ट्विटर हैंडल से दो बंदरों की तस्वीर शेयर की है. साथ ही लिखा है- ''नामीबिया वाला चीता है न, वो कल सबको बोल रहा था कि क्या मैं तुम्हें खा सकता हूं!!''\n\nTweet से पता चलता है कि बंदर अपने बच्चे को चीतों को दिखाते हुए उसी तरह डरा रहा है, जिस तरह लोग अपने मासूम बच्चों को किसी का भय दिखाकर कुछ न कुछ काम करा लेते हैं या उन्हें अनुशासन सिखाते हैं.\n\nMoEF&CC के इस फनी ट्वीट को 131 से अधिक बार रिट्वीट किया जा चुका है और 1250 से ज्यादा लाइक मिल चुके हैं. यही नहीं, यूजर्स इस ट्वीट पर एक से एक मजेदार रिप्लाई दे रहे हैं.\n\nपता हो कि 1952 में भारत से विलुप्त हो चुके जंगली चीतों को नामीबिया से लोकर मध्य प्रदेश स्थित श्योपुर जिले के कूनो नेशनल पार्क में छोड़ा गया है. यह मांसाहारी बड़े जंगली जानवरों के अंतर-महाद्वीपीय स्थानांतरण की दुनिया की पहली परियोजना है. इन आठ चीतों में से 5 मादा और 3 नर हैं.\n\nसरकार की मानें तो चीते खुले जंगल और चरागाहों के इकोसिस्टम को बहाल करने में मदद करेंगे. इससे जैव विविधता के संरक्षण में मदद मिलेगी और यह जल सुरक्षा, कार्बन पृथक्करण और मृदा की नमी के संरक्षण जैसी इकोसिस्टम से जुड़ी सेवाओं को बढ़ाने में मदद करेंगे.\n\nयही नहीं, चीतों के आने से बड़े पैमाने पर समाज को लाभ होगा. दरअसल, इन जंगली जानवरों के आने से पर्यावरण के अनुकूल विकास और इकोटूरिज्म की गतिविधियों के जरिए स्थानीय लोगों के रोजगार के अवसरों में इजाफा करेगा.",
    "Jodhpur News: नामीबिया से आए चीतों को चीतल खिलाने के विरोध में उतरा बिश्नोई समाज, पीएम मोदी को लिखा पत्र": "Rajasthan News: नामीबिया से मध्यप्रदेश के कूनो नेशनल पार्क (Kuno National Park) में लाए 8 चीतों की भूख मिटाने के लिए 181 चीतल की बलि दिए जाने का मामला तूल पकड़ता जा रहा है. चीतों को चीतल खिलाने के विरोध में बिश्नोई समाज (Bishnoi Community) सड़कों पर उतर आया है. मंगलवार को अखिल भारतीय बिश्नोई महासभा के बैनर तले समाज के लोगों ने राजस्थान के जोधपुर में आक्रोश प्रदर्शन किया. वहीं इस मामले को लेकर प्रदेश सरकार के श्रम राज्यमंत्री सुखराम बिश्नाई ने प्रधानमंत्री नरेंद्र मोदी और बीजेपी विधायक बिहारी लाल बिश्नोई ने वन एवं पर्यावरण मंत्री भूपेंद्र यादव को पत्र भेजकर नाराजगी जताई है.\n\nबिश्नोई समाज ने राष्ट्रपति से की यह मांग\n\nजोधपुर में प्रदर्शन के दौरान बिश्नोई समाज ने प्रशासन को राष्ट्रपति के नाम सौंपे ज्ञापन में लिखा कि केंद्र सरकार ने पीएम नरेंद्र मोदी के जन्मदिन पर नामीबिया से लाकर 8 चीतों को हिंदुस्तान के वनों में विलुप्त प्रजाति पुनर्स्थापित करने के लिए कूनो नेशनल पार्क में छोड़ा है. इन चीतों के भोजन में चीतल और हिरण छोड़ने से बिश्नोई समाज व अन्य समाजों के वन्यजीव प्रेमियों में आक्रोश है. बिश्नोई समाज अपने आराध्य गुरु जम्भेश्वर भगवान के बताए सिद्धांतों पर चलते हुए पिछली पांच शताब्दियों से पर्यावरण, प्रकृति और वन्य जीवों की रक्षा कर रहा है.\n\nपत्र में आगे लिखा है कि यह समाज वृक्षों और वन्य जीवों के लिए बलिदान देता आया है. इनकी रक्षा के लिए समाज के 363 लोगों ने बलिदान दिया है. समाज की मांग हे कि विलुप्त होती इस प्रजाति को बचाया जाए. चीतों के लिए चीतल परोसने के फैसले पर पुनर्विचार कर अवैधानिक और संवेदनहीन आदेश को तत्काल निरस्त किया जाए. इस मामले में अखिल भारतीय बिश्नोई महासभा के अध्यक्ष देवेंद्र बूड़िया ने प्रधानमंत्री नरेंद्र मोदी को पत्र भेजकर नाराजगी जताई थी.\n\nमंत्री ने पीएम को लिखा पत्र\n\nकांग्रेस के सांचौर विधायक व श्रम राज्यमंत्री सुखराम बिश्नाई ने पीएम मोदी को लिखे पत्र में चीतों को चीतल और हिरण खिलाने पर नाराजगी जताई. उन्होंने लिखा कि बिश्नोई समाज के लिए हिरण आस्था का विषय है. समाज के सैंकड़ों लोगों ने हिरणों की रक्षा के लिए प्राणों का बलिदान दिया है. देश की पूर्व प्रधानमंत्री इंदिरा गांधी के बनाए कानून वाइल्ड लाइफ प्रोटेक्शन एक्ट 1972 भी हिरणों के शिकार पर पाबंदी व इनके संरक्षण की बात करता है. इसे ध्यान में रखते हुए आस्था से जुड़े हिरणों को चीतों का भोजन बनाने वाले अवैज्ञानिक और असंवेदनशील फैसले को तत्काल वापस लिया जए.\n\nबीजेपी विधायक ने भी जताई नाराजगी\n\nकांग्रेस ही नहीं बीजेपी नेताओं ने भी विरोध के स्वर मुखर किए हैं. बीजेपी के नोखा विधायक बिहारी लाल बिश्नोई ने वन एवं पर्यावरण मंत्री भूपेंद्र यादव को भेजे पत्र में लिखा कि पारिस्थितिकी तंत्र और जैव विविधता के लिए कोई भी जीव पृथ्वी से विलुप्त नहीं होना चाहिए. इस फूड चैन में एक की कमी हजारों आपदाओं को जन्म देती है. ऐसे में एक प्रजाति को पुनर्स्थापित करने के लिए दूसरी प्रजाति को विलुप्त न किया जाए. अगर चीतों को भोजन में हिरण दे रहे हैं तो इस पर तत्काल रोक लगाएं, ताकि समाज की भावनाएं आहत ना हो.\n\nराजगढ़ के जंगल से भेजे चीतल\n\nमध्यप्रदेश के कूनो नेशनल पार्क में नामीबिया से लाए 8 चीतों की भूख मिटाने के लिए राजगढ़ के जंगल से 181 चीतल श्योपुर भेजे गए थे. इससे पहले साल 2021 में भी 245 चीतल गांधी सागर अभ्यारण में भेजे गए थे. 9 चीतल देवास के सिवनी में भेजे गए थे.\n\nये भी पढ़ें\n\nLumpy Virus: घर बैठे आसानी से बना सकते हैं लंपी वायरस से गायों को बचाने के लिए आयुर्वेदिक लड्डू, ये है विधि\n\nAlwar: अलवर में BJP महिला कार्यकर्ता को मिली 'सर तन से जुदा' की धमकी, पत्र में लिखा- ज्ञानवापी हमारा है",
    "Cheetah Project: भारत में कम होगी नामीबिया के चीतों की रफ्तार, आसानी से उपलब्ध होगा शिकार": "भारत में चीतों के पहले प्रस्तावित ठिकाने कूनो पालपुर में जो वन्यजीव शिकार के लिए उपलब्ध होंगे उनमें चीतल सांभर नीलगाय चौसिगा आदि हैं। इन सभी की औसतन अधिकतम रफ्तार 40 से 60 किमी प्रति घंटे ही होती है।\n\nअरविंद पांडेय, नई दिल्ली: दुनिया भर में चीतों को सिर्फ रफ्तार के लिए जाना जाता है, जो प्रति घंटा 130 किमी लंबी दौड़ लगाने में सक्षम हैं। लेकिन भारत में शायद उनकी यह रफ्तार देखने को न मिले। इसके पीछे मुख्य वजह यहां भोजन की सहज उपलब्धता होगी। हालांकि नामीबिया और दक्षिण अफ्रीका में वह अपने भोजन के लिए जिन वन्यजीवों का शिकार करते हैं, उनकी रफ्तार यहां उनके लिए मौजूद वन्यजीवों से काफी ज्यादा होती है। ऐसे में उन्हें शिकार के लिए ज्यादा दौड़-भाग करनी पड़ती है। देश में अफ्रीकी चीतों को बसाने की मुहिम में जुटे वन्यजीव विशेषज्ञों की एक रिपोर्ट में यह जानकारी दी गई है।\n\nखास बात यह है कि चीता प्रोजेक्ट को जमीन पर उतारने से पहले विशेषज्ञों की टीम ने अफ्रीकी चीतों के खानपान व रहवास के साथ भारत में उनके लिए उपयुक्त खानपान और रहवास को लेकर लंबा अध्ययन किया। नामीबिया में चीते जिन वन्यजीवों का शिकार करते हैं, उनमें स्पि्रंगबक, स्टीनबल और इंपाला जैसे वन्यजीव शामिल हैं। इनकी भागने की रफ्तार प्रति घंटे 88 से 96 तक की होती है। ऐसे में यहां चीतों को इनके शिकार के लिए इससे भी ज्यादा रफ्तार से भागना पड़ता है।\n\nफिलहाल भारत में चीतों के पहले प्रस्तावित ठिकाने कूनो पालपुर में जो वन्यजीव शिकार के लिए उपलब्ध होंगे उनमें चीतल, सांभर, नीलगाय, चौसिगा आदि हैं। इन सभी की औसतन अधिकतम रफ्तार 40 से 60 किमी प्रति घंटे ही होती है। यानी कम रफ्तार में ही उन्हें अपना भोजन बना सकेंगे। वैसे भी कूनो में मौजूदा समय में चीतल, सांभर, नीलगाय जैसे वन्यजीवों की संख्या फिलहाल आठ चीतों के लिए काफी है। ऐसे में उन्हें ज्यादा भटकना भी नहीं होगा।",
    "17 सितंबर को नामीबिया से भारत पहुंचेंगे 8 चीता, ग्वालियर लाए जाएंगे सभी चीतें": "पीएम मोदी का 17 सितंबर को है जन्मदिन, अपने जन्मदिन पर चीतों को विशेष बाड़े में छोड़ेंगे पीएम\n\nन्यूज11 भारत\n\n\n\n\n\nरांचीः भारतवर्ष में 70 साल बाद एक साथ 8 चीते देश पहुंचेंगे. यह सभी चीता 17 सितंबर को नामीबिया से स्पेशल चार्टर फ्लाइट के जरिए भारत के ग्वालियर लाए जाएंगे. जानकारी के अनुसार, इन चीतों को पहले राजस्थान के जयपुर में लाना था लेकिन लॉजिस्टिक की दिक्कत के कारण एक दिन पहले प्लान में बदलाव किया गया. इसके मुताबिक, ग्वालियर से इन चीतों को हेलिकॉप्टर के जरिए मध्यप्रदेश के कूनो-पालपुर राष्ट्रीय उद्यान लाया जाएगा. ऐसे में बताया जा रहा है कि जो कर्मचारी-अधिकारी चीते के लिए जयपुर में आ रहे थे उनके लिए एयरपोर्ट के पास बुक किए गए कमरों की बुकिंग रद्द कर दी गई है.\n\nजानकारी के अनुसार, नामीबिया से चीतों को ला रहा कार्गो प्लेन शुक्रवार रात को रवाना होगा. जो 17 सितंबर को सुबह के करीब 8 बजे ग्वालियर पहुंचेगी. यहां से इन चीतों को हेलिकॉप्टर के जरिए मध्यप्रदेश के कूनो पार्क लाया जाएगा. बता दें, 17 सितंबर को देश के प्रधानमंत्री नरेंद्र मोदी का जन्मदिन है. वहीं अपने जन्मदिन पर पीएम मोदी इन चीतों को उद्यानों में बनाए गए विशेष बाड़े में छोड़ेंगे.\n\nये भी पढ़ें- सजायाफ्ता बिहार के पूर्व मुख्यमंत्री लालू प्रसाद इलाज के लिए जा पाएंगे सिंगापुर\n\n\n\n\n\nभारत लाए जा रहे चीतों की झलक, देखें वीडियो..\n\n\n\n#WATCH | First look of Cheetahs that will be brought from Namibia to India on 17th September at KUNO National Park, in Madhya Pradesh pic.twitter.com/HOjexYWtE6\n\n— ANI (@ANI) September 16, 2022\n\nयात्रा के दौरान खाली पेट लाए जाऐंगे चीतें\n\nनामीबिया से भारत लाए जा रहे चीतों के बारे में एक खास बात है कि नामीबिया से भारत तक कि यात्रा के दौरान हवा में रहते हुए ये चीते खाली पेट लाए जाऐंगे. फॉरेस्ट डिपार्टमेंट के मुताबिक, नामीबिया से उड़ान भरने के बाद सीधा कूनो-पालपुर राष्ट्रीय उद्यान में चीतों को खाना दिया जाएगा. एहतियात के तौर पर, यह अनिवार्य होता है कि यात्रा के समय एक जानवर को खाली पेट होना चाहिए. ऐसा कदम इसलिए उठाया जाता है, ताकि लंबी यात्रा के दौरान जानवरों को मिचली जैसी अन्य समस्याओं का सामना न करना पड़े. वहीं भारत के कूनो पहुंचे के बाद इन चीतों को 30 दिनों तक एक बाड़े में यानी क्वारंटीन में रखा जाएगा. इस दौरान उनकी सेहत पर विशेष नजर रखी जाएगी. इसके बाद इन्हें जंगल में छोड़ा जाएगा. इकोलॉजिकल बैलेंस बनाए रखने के लिए कम से कम 25-30 चीता यहां होने चाहिए, इसलिए पांच साल में और चीते नामीबिया और दक्षिण अफ्रीका से यहां लाए जाएंगे.\n\nये भी पढ़ें- कब से शुरू हो रहा नवरात्र, नवरात्रि के पहले दिन होती है कलश स्थापना, जानें महत्व और विधि\n\n\n\n\n\n1947 से भारत में नहीं हैं एक भी चीते\n\nदेश में चीतों का तेजी से बढ़ी शिकार की वजह से ये प्रजाति संकट में आ गई थी. जानकारी के लिए बता दें, मध्य प्रदेश में कोरिया के महाराजा रामानुज प्रताप सिंह देव ने 1947 में देश में अंतिम तीन चीतों को मार डाला था. इसके बाद 1952 में भारत सरकार ने आधिकारिक तौर पर देश में चीता को विलुप्त घोषित कर दिया था.",
    "India Cheetah Project: नामीबिया से जल्द भारत पहुंचेंगे 8 चीते, PM मोदी के जन्मदिन पर देश को मिलेगा तोहफा, देखें तस्वीरें": "16 सितंबर यानी कल नामीबिया की राजधानी विंडहॉक से इस विशेष विमान के जरिए चीतों को भारत लाया जा रहा है. 8 चीतों में 5 मादा और 3 नर चीते शामिल हैं. 17 सितंबर सुबह ये 8 चीते जयपुर लैंड करेंगे और वहां से हेलिकॉप्टर के जरिए उन्हें कूनो नेशनल पार्क लाया जाएगा.",
    "नामीबिया से मप्र आ रहे चीतों की 14 घंटे में पूरी होगी कूनो तक की यात्रा": "पीएम मोदी करेंगे बटन दबाकर आजाद\n\n16 सितंबर को चीता लेकर हवाई जहाज जोहान्सबर्ग से उड़ान भरेगा और दिल्ली पहुंचेगा। 12 से 14 घंटे में चीते ग्वालियर या जयपुर पहुंच जाएंगे। वहां से वायुसेना के चौपर इन्हें लेकर उड़ेंगे और कूनो-पालपुर नेशनल पार्क में उतरेंगे। यहां मुख्य बाड़े के अंदर स्थित छोटे बाड़े में दूसरे दिन प्रधानमंत्री नरेन्द्र मोदी चीतों को रिमोट का बटन दबाकर आजाद करेंगे। इन बाड़ों में उन्हें एक महीना क्वारंंटाइन में रखकर मुख्य बाड़े में छोड़ा जाएगा। सूत्र बताते हैं कि नामीबिया से जिस बॉक्स में चीते लाए जा रहे हैं, उसका गेट रिमोट से खुलेगा। चीता को छोडऩे के लिए बाड़े में अलग गेट रहेगा, जिससे सटाकर बॉक्स रखा जाएगा।\n\nएक महीने से कम उम्र के चीतल मारकर खाएंगे चीते\n\nक्वारंंटाइन अवधि में चीतों के बाड़ों में कम उम्र के चीतल छोड़े जाएंगे, ताकि वे उन्हें मारकर खा सकें। अधिकारियों का कहना है कि नए प्राणी को लेकर उनका डर भी खत्म होगा, क्योंकि अफ्रीका में चीतल नहीं पाए जाते हैं। उन जैसे ही दूसरे शाकाहारी वन्यप्राणियों को चीता मारकर खाते हैं।\n\nबॉक्स में यूं लाए जाएंगे ....\n\nनामीबिया से विशेष बॉक्स में बंद करके चीते लाए जाएंगे। एक बॉक्स में एक चीता रहेगा, जिनमें रोशनी और हवा जाने-आने के लिए रोशनदान होगा। बॉक्स में शिफ्ट करते हुए चीतों को एनस्थीसिया देकर बेहोश किया जा सकता है पर वे आधा से एक घंटे में होश में आ जाएंगे और फिर उन्हें बेहोश नहीं किया जाएगा।\n\nतीन माह बाद खुले जंगल में छोड़ेंगे\n\nचीतों का तीन माह तक व्यवहार देखा जाएगा। यदि सब कुछ ठीक रहा, तो तीन माह बाद एक नर चीता को खुले जंगल में छोड़ा जाएगा। उसे रेडियो कॉलर लगाई जाएगी और लगातार मॉनीटरिंग होगी। करीब चार माह की सफलता के बाद एक मादा चीता को छोड़ा जाएगा।\n\nपांच साल तक आएंगे चीते\n\nदक्षिण अफ्रीका व नामीबिया से चीता लाने का सिलसिला पांच साल तक चलेगा। अभी नामीबिया से आठ व दक्षिण अफ्रीका से 12 चीते आ रहे हैं। इसके बाद आबादी बढ़ाने के लिए और चीते लाए जाएंगे।",
    "Jaipur News: मध्य प्रदेश के कूनो पार्क पहुंचेंगे नामीबिया से चीते, अब राजस्थान के विधायक ने की ये मांग": "Jaipur News: राजस्थान (Rajasthan) कांग्रेस विधायक (Congress MLA)और वन्यजीव बोर्ड(wildlife board) के सदस्य भरत सिंह ने नामीबिया (Namibia) से चीतों को राजस्थान में लाने की मांग की है. इससे पहले, भारतीय वन्यजीव संस्थान (WII) द्वारा किए गए एक सर्वेक्षण में, मुकुंदरा हिल्स टाइगर रिजर्व और बारां के शेरगढ़ क्षेत्र को चीता बस्ती के लिए उपयुक्त माना गया था.\n\nहालांकि, राज्य के वन विभाग ने चीतों को लाने में बहुत कम दिलचस्पी दिखाई है. सिंह ने मंगलवार को फिर से राज्य में दूसरे चरण में चीतों को लाने पर विचार करने का अनुरोध किया है. उन्होंने कहा कि इन वन क्षेत्रों में चीतों को फिर से लाने की मांग लंबे समय से लंबित है और राज्य को इसे केंद्र के सामने मजबूती से पेश करना चाहिए.बैठक में मौजूद एक अन्य सदस्य ने कहा कि राजस्थान कोटा में ग्रीनफील्ड हवाई अड्डे के निर्माण के लिए अपने रामगढ़ विषधारी टाइगर रिजर्व क्षेत्र को आत्मसमर्पण कर रहा है. इसके बदले में, राज्य को वन और पर्यावरण मंत्रालय के साथ सौदा करना चाहिए.\n\nसाइट सर्वेक्षण करने का निर्णय लिया गया था\n\nएक वन अधिकारी ने कहा कि चीते को भारत वापस लाने के लिए बातचीत के बाद 2009 में वाइल्डलाइफ ट्रस्ट ऑफ इंडिया द्वारा शुरू किया गया था. दुनिया भर के विशेषज्ञों, पर्यावरण, वन और जलवायु परिवर्तन मंत्रालय सहित भारत सरकार के अधिकारियों और राज्य सरकारों के प्रतिनिधियों ने मुलाकात की थी. इस मुलाकात में पुन: परिचय क्षमता का पता लगाने के लिए साइट सर्वेक्षण करने का निर्णय लिया गया. चूंकि राजस्थान पूर्व चीता रेंज था, इसलिए इसे प्राथमिकता माना जाता था. राजस्थान का भैंसरोड़गढ़ वन्यजीव अभ्यारण्य परिसर और मुकुंदरा टाइगर रिजर्व बाड़ के रूप में (80 वर्ग किमी) भी नियंत्रित जंगली परिस्थितियों में भारत में चीता के संरक्षण और प्रजनन के लिए अनुशंसित स्थलों में से एक थे. हालांकि, इस संबंध में बहुत कुछ नहीं किया गया था.\n\nजंगली बिल्लियों को हेलीकॉप्टर में ले जाया जाएगा\n\nइस बीच, नामीबिया के पहले आठ चीते, जो एक चार्टर्ड उड़ान में राजधानी विंडहोक से प्रस्थान करेंगे, शुक्रवार को पहले जयपुर में उतरेंगे. इन जंगली बिल्लियों को एक हेलीकॉप्टर में ले जाया जाएगा और कान्हा राष्ट्रीय उद्यान की 40 मिनट की यात्रा के बाद, 17 सितंबर को मोदी की निगरानी में एक समर्पित, 'संगरोध' बाड़े में छोड़ा जाएगा.\n\nयह भी पढ़ेंः Rajasthan: राजस्थान से जुड़ी ये बातें नहीं जानते होंगे आप, जानिए 10 रोचक तथ्य जो आपको कर देंगे हैरान\n\nKota News: कोटा के रेल यात्रियों के लिए जरूरी खबर, 16 सितंबर से 3 अक्टूबर तक ये ट्रेनें कैंसिल, देखें लिस्ट",
    "PM Modi Birthday: पीएम मोदी की मौजूदगी में कूनो नेशनल पार्क में छोड़े जाएंगे 8 चीते, नामीबिया से लाए जा रहे हैं भारत": "PM Narendra Modi's Birthday: प्रधानमंत्री नरेंद्र मोदी के जन्मदिन (17 सितंबर) के मौके पर देश में करीब 70 साल बाद एक बार फिर से चीते दिखाई देंगे. पीएम नरेंद्र मोदी (PM Modi) की उपस्थिति में 17 सितंबर को मध्य प्रदेश के कूनो नेशनल पार्क (Kuno National Park) में 8 चीते (5 मादा और तीन नर) छोड़े जाएंगे. ये चीते नामीबिया (Namibia) से भारत लाए जाएंगे. जिन्हें 16 सितंबर को नामीबिया की राजधानी विंडहॉक से एक विशेष विमान के जरिए भारत लाया जाएगा.\n\nसूत्रों के मुताबिक 17 सितंबर की सुबह यह 8 चीते जयपुर लाए जाएंगे फिर यहां से इन्हें हेलीकॉप्टर के जरिए कूनो नेशनल पार्क जाया जाएगा. यह पहली बार होगा जब किसी मांसाहारी पशु को एक महाद्वीप से दूसरे महाद्वीप लाया जा रहा है. साल 2020 में सुप्रीम कोर्ट ने नामीबिया से चीते लाने को हरी झंडी दी थी. फिलहाल इस पूरी परियोजना के लिए सरकार ने 91 करोड़ का बजट निर्धारित किया है.\n\nअफ्रीका से भी आएंगे चीते\n\nवन्य जीव एवं पर्यावरण मंत्रालय नामीबिया और दक्षिण अफ्रीका से चीते लाने की तैयारी कर रहा है. नामीबिया से करार के चलते सबसे पहले 17 सितंबर को 8 चीते भारत लाए जा रहे हैं जबकि दक्षिण अफ्रीका से 12 चीते लाए जाने को लेकर दोनों देशों के बीच बातचीत अंतिम दौर में है. अफ्रीका की टीम ने भारत का दौरा कर तैयारियों का जायजा लिया जिससे कि वो संतुष्ट हैं.\n\nवन्य जीव वैज्ञानिकों के मुताबिक भारत में चीतों की आबादी बनाए रखने के लिए कुल 35-45 चीते होने जरूरी हैं, इसलिए अगले 5 सालों तक हर साल 4 से 8 चीते हिंदुस्तान लाए जाएंगे. सूत्रों ने बताया कि जो वातावरण चीतों को नामीबिया और दक्षिण अफ्रीका में मिलता वो ही वातावरण कूनो नेशनल पार्क में भी मिलेगा. बता दें कि, भारत में चीते के लिए सुविधाएं नामीबिया और दक्षिण अफ्रीका से भी बेहतर हैं.\n\nविभाग ने किए खास इंतजाम\n\nइन 8 चीतों के लिए सभी इंतजाम पूरे कर लिए गए हैं. इनको अलग-अलग क्रेट में बिना ट्रेंकुलाइजर के विशेष विमान से भारत लाया जाएगा और इस दौरान वेटरनरी डॉक्टर भी मौजूद रहेंगे. कूनो नेशनल पार्क में इन चीतों (Cheetah) को एक महीने का क्वारंटाइन पूरा होने के बाद फिर एक महीने तक रेडियो कॉलर से निगरानी रखी जाएगी. एडाप्टेशन के बाद इन्हें खुले जंगल में छोड़ा जाएगा लेकिन, पर्यटक इन चीतों को नहीं देख पाएंगे. सूत्रों ने बताया कि एडाप्टेशन पूरा होने के बाद ही पर्यटन पर फैसला लिया जाएगा.\n\nयह भी पढ़े़ं-\n\nTrending: चीता नहीं बिल्ली ही है ये! तस्वीरें सोशल मीडिया पर हो गईं वायरल\n\nWatch Video: क्या हुआ जब कांटेदार साही से भिड़ गया चीता, नुकीले कांटों ने किया ऐसा हाल",
    "नामीबिया से चीते लाना मोदी की तरफ से देश को रिटर्न गिफ्ट: विज": "अम्बाला। हरियाणा के गृह एवं स्वास्थ्य मंत्री ने कहा कि भारत में अफ्रीकी देश नामीबिया से चीते लाना प्रधानमंत्री नरेंद्र्र मोदी की तरफ से देश को जन्मदिवस का रिटर्न गिफ्ट है। विज ने शनिवार को अम्बाला छावनी के पी.डब्ल्यू.डी. रैस्ट हाऊस में जनता दरबार की शुरुआत करने से पहले हरियाणा के कोने-कोने से आए लोगों के साथ प्रधानमंत्री नरेंद्र मोदी का जन्मदिवस मनाया। पत्रकारों से बातचीत के दौरान गृहमंत्री अनिल विज ने कहा कि तपस्वी की तरह देश की दिन-रात सेवा कर रहे प्रधानमंत्री नरेंद्र मोदी भारत को हर क्षेत्र में ऊंचाइयों पर पहुंचा रहे हैं। उन्होंने पूरे विश्व में देश का स्वाभिमान ऊंचा उठाया है।\n\nमुफ्तबाजी कर केजरीवाल देश को बर्बाद करने पर तुले\n\nगृहमंत्री अनिल विज ने कहा कि मुफ्तबाजी कर केजरीवाल देश को बर्बाद करने पर तुले हैं। वह ऐसी-ऐसी घोषणाएं कर रहे हैं जिससे देश कमजोर हो रहा है। मुफ्तबाजी बांटना और सारे प्रदेशों में जाकर कहना कि यह फ्री कर देंगे, लोगों को लुभावने सपने दिखाना, लेकिन करना कुछ नहीं। वह जो कुछ करते हैं, वह समाज के सामने है, आज शराब कांड सामने हैं और उनके कई मंत्री जेल में हैं। वहीं, ममता बनर्जी सरकार पर बरसते हुए विज ने कहा कि पश्चिम बंगाल में कुछ भी हो सकता है, क्योंकि जिस प्रकार की वहां सरकार है और उनकी जिस प्रकार कारगुजारियां सामने आ रही हैं, उस हिसाब से वहां पर कुछ भी हो सकता है।",
    "क्या भारत में टिक पाएंगे नामीबिया के चीते – DW – 19.09.2022": "भारत में 70 साल बाद चीता की वापसी हुई है. कुछ विशेषज्ञ सवाल उठा रहे हैं कि अफ्रीकी चीते भारत में कितना टिक पाएंगे? कूनो के इकोसिस्टम को कैसे बचा सकते हैं चीते?\n\nनामीबिया से मध्य प्रदेश के कूनो नेशनल पार्क पहुंचे आठ चीते फिलहाल एक ग्रिल फेंसिंग के भीतर हैं. पांच मादा और तीन नर चीते अगले कुछ हफ्ते नए देश की आबोहवा और प्रकृति को समझने में बिताएंगे. करीब एक महीने के क्वारंटाइन के दौरान यह भी देखा जाएगा कि उनमें कोई ऐसा परजीवी तो नहीं है जो भारतीय वन्यजीवों पर असर डाल सकता है. इसके बाद धीरे धीरे उन्हें बड़े संरक्षित इलाके में छोड़ा जाएगा. दुनिया में किसी बड़े मांसाहारी जीव को दूसरे महाद्वीप में बसाने की यह पहली कोशिश है. प्रयोग सफल रहा तो आने वाले वर्षों में दुनिया के दूसरे हिस्सों में भी इस तरह की कोशिशें दिखाई पड़ेंगी.\n\nकूनो नेशनल पार्क में चीता तस्वीर: Press Information Bureau/Pib Pho/Planet Pix/ZUMA/picture alliance\n\nभारत से कैसे लुप्त हुए चीते\n\n19वीं शताब्दी से पहले तक भारत समेत एशिया में चीते अच्छी खासी संख्या में थे. चीतों की उस प्रजाति को एशियाई चीता कहा जाता था. आज यह सिर्फ ईरान में बचे हैं. ज्यादातर देशों में शिकार के लिए चीतों को कैद करने और उनका शिकार करने के कारण एशिया के ज्यादातर देशों से चीते लुप्त हो गए.\n\nभारत में 1947 में कोरिया (सरगुजा) के राजा रामानुज प्रताप सिंह देव ने आखिरी तीन का शिकार किया. इसके पांच साल बाद 1952 में भारत में एशियाई चीतों को आधिकारिक रूप से लुप्त घोषित कर दिया. अब 70 साल बाद चीते भारत लाये गये हैं, लेकिन ये अफ्रीकी चीते हैं. बीते पांच दशकों में भारत के कुछ वन्य अधिकारियों ने ईरान से एशियाई चीते लाने की बहुत कोशिश की, लेकिन बात नहीं बनी. इसके बाद ही दक्षिण अफ्रीका और नामीबिया से चीते लाने की पहल की गयी.\n\nईरान में एशियाई चीते का शावक तस्वीर: Irna\n\nकैसे हुए चीतों की भारत वापसी\n\n2008-09 में मनमोहन सिंह सरकार में केंद्रीय पर्यावरण मंत्री रहे जयराम रमेश ने भारत में चीतों के इतिहास को लेकर कुछ किताबें पढ़ीं. फिर रमेश ने उन किताबों को लिखने वाले अधिकारियों से बात की. इसके बाद कई देशों में चीतों के संरक्षण से जुड़ी संस्था चीता कंजर्वेशन फंड से बातचीत की. इस बातचीत से पहले ही भारत के फॉरेस्ट अधिकारी चीतों के लिए 10 जगहों का सर्वे कर चुके थे. 2009 में नामीबिया, दक्षिण अफ्रीका, सोमालिया और ईरान में चीतों के संरक्षण से जुड़ी डॉक्टर लॉरी मार्कर को कूनो नेशनल पार्क देखने का न्योता दिया गया. डॉ. मार्कर चीता कंजर्वेशनल फंड की एग्जिक्यूटिव डायरेक्टर हैं. जलवायु, आवास और भोजन की उपलब्धता के लिहाज से उन्हें कूनो चीतों के लिये उपयुक्त जगह लगी. इसके बाद अधिकारियों और सरकारों के स्तर पर बातचीत होती रही.\n\nदुनिया के जंगलों में आज 7000 से कम चीता बचे हैं. इनमें से 99 फीसदी से ज्यादा अफ्रीका में हैं. कूनो नेशनल पार्क में चीतों को फिर से बसाने की पहल पर डॉ. मार्कर कहती हैं, \"चीतों को लुप्त होने से बचाना है तो हमें धरती पर उनके लिए स्थायी इलाके बनाने होंगे.\"\n\nभारत आने से पहले नामीबिया में क्वारंटाइन में चीता तस्वीर: Dirk Heinrich/AP/picture alliance\n\nभारत में अफ्रीकी चीतों को क्या क्या दिखेगा\n\n8000 किलोमीटर से ज्यादा लंबी यात्रा कर भारत पहुंचे अफ्रीकी चीतों के लिए कूनो नेशनल पार्क नई चुनौतियां पेश करेगा. कूनो में पहली बार चीतों का सामना कुछ बिल्कुल नई प्रजातियों से होगा. इनमें भालू और भेड़िया जैसे जीव शामिल हैं. कूनो में हिरणों और चीतलों की अच्छी खासी संख्या है. हो सकता है कि शुरुआत में चीतों को शिकार करने में ज्यादा परेशानी ना हो. कूनो के हिरण ये नहीं जानते हैं कि उनसे तेज दौड़ने वाला शिकारी जीव अब उनके बीच है. अफ्रीका के जंगलों में शिकार करते करते वक्त चीते करीब 10 फीसदी मौकों पर ही सफल होते हैं, यानि 10 बार कोशिश करने पर वे एक बार शिकार कर पाते हैं.\n\nअफ्रीका में चीते शेरों, तेंदुओं और लकड़बग्घों के बड़े झुंड के सामने कमजोर पड़ जाते हैं, वहीं कूनो में शेर और बाघ जैसे बड़े प्राकृतिक दुश्मन उनके सामने मौजूद नहीं हैं. कूनो में अफ्रीका के मुकाबले लकड़बग्घों के झुंड भी कम हैं. तेंदुए और जंगली कुत्ते निपटना चीते जानते हैं लेकिन भेड़िये और भालू उनके सामने बिल्कुल नई चुनौती पेश करेंगे.\n\nभारत लाए गए तेंदुओं में पांच मादाएं और तीन नर तस्वीर: Denis Farrell/AP/picture alliance\n\nप्रोजेक्ट चीता पर तकरार\n\nचीतों को बचाने में बड़ा योगदान देने वाली डॉक्टर लॉरी मार्कर को लगता है कि कूनो में चीते अपनी जगह बना लेंगे. भारत के वन अधिकारियों को भी यही आशा है. लेकिन कुछ वन्यजीव विशेषज्ञों को लगता है कि अफ्रीकी चीतों को भारत लाना, एक फैंसी आइडिया के पीछे करोड़ों रुपये की बर्बादी है. मशहूर वाइल्डलाइफ एक्सपर्ट वाल्मीक थापर प्रोजेक्ट चीता को कुछ रिटायर्ड फॉरेस्ट अधिकारियों की परीकथा करार देते हैं. थापर के मुताबिक, \"अगर आप तंजानिया या चीतों की आबादी वाले अफ्रीकी देशों को देखेंगे तो आपको पता चलेगा कि वहां आहार किस मात्रा में मौजूद है. वहां प्राकृतिक परिवेश कैसा है. भारत में तो इतने बड़े स्तर पर गजेल कहे जाने वाले हिरण हैं ही नहीं.\"\n\nइंटरनेशनल यूनियन फॉर कंजर्वेशन ऑफ नेचर के मयूख चटर्जी भी कुछ शंकाएं जता रहे हैं. मुखर्जी कहते हैं, इसके \"व्यापक और अनचाहे परिणाम\" हो सकते हैं. मुखर्जी के मुताबिक जब किसी नए जीव को लाया जाता है तो परिस्थितिकी तंत्र में बदलाव होते हैं. बाघों का उदाहरण देते हुए मुखर्जी कहते हैं कि बाघों की संख्या बढ़ने के साथ साथ भारत में टाइगर और इंसान के बीच टकराव भी बढ़ा है क्योंकि जगह दोनों को चाहिए. मुखर्जी के मुताबिक अब यह देखना है कि चीतों को बसाने की प्रक्रिया को किस तरह अमल में लाया जाता है.\n\nप्रधानमंत्री नरेंद्र मोदी ने रिलीज हुए कूनो में चीते तस्वीर: Press Information Bureau/Pib Pho/Planet Pix/ZUMA/picture alliance\n\nऐसा नहीं है कि भारत के वन अधिकारियों ने इन बिंदुओं पर ध्यान नहीं दिया. प्रोजेक्ट चीता पर कई साल से काम कर रहे भारत के प्रतिष्ठित वाइल्डलाइफ इंस्टीट्यूट ऑफ इंडिया के विशेषज्ञों के मुताबिक चीते कूनो नेशनल पार्क के इकोसिस्टम को दुरुस्त करने में बड़ी भूमिका निभाएंगे. चीतों के कारण वहां पर्यटन को बढ़ावा मिलेगा, जिसका फायदा आखिरकार स्थानीय इकोसिस्टम को होगा.\n\nफिलहाल दुनिया में दक्षिण अफ्रीका मात्र एक ऐसा देश है, जहां के जंगलों में चीतों की संख्या बढ़ रही है. दक्षिण अफ्रीका में चीता संरक्षण से जुड़े वन्य जीव चिकित्सक डॉ. आड्रियान टोरडिफे के मुताबिक अफ्रीकी महाद्वीप के कई देशों में चीता संरक्षण की कोशिशें सफल नहीं हुई हैं, लेकिन भारत में संरक्षण से जुड़े कड़े कानून उम्मीद जगाते हैं. डॉ टोरिडिफे कहते हैं, \"हम बैठे बैठे ये आशा नहीं कर सकते कि हमारी मदद के बिना चीता जैसी एक प्रजाति खुद को बचा लेगी.\"\n\nबीते 100 साल में चीतों ने अपना 90 फीसदी इलाका खोया है और इसका असर सिर्फ उनकी आबादी पर ही नहीं बल्कि पूरे इकोसिस्टम पर पड़ा है. बड़े शिकारी जीव जिस इलाके में रहते हैं, वहां कई वनस्पतियों को फिर से पनपने का मौका मिलता है. अगर ये शिकारी खत्म होते हैं तो हिरण समेत तमाम जीव कई वनस्पतियों को पनपने का मौका ही नहीं देते हैं. भारत के जंगलों में बाघ, तेंदुए, शेर, भेड़िये, जंगली कुत्ते और अजगर यही भूमिका निभाते हैं. इस कड़ी में चीते के जुड़ने का मतलब होगा कि बड़े इलाके में ताजा वनस्पतियां चुगने वाले जीवों का पीछा अब जमीन पर सबसे तेज रफ्तार से दौड़ने वाली बड़ी बिल्ली भी कर सकेगी.",
    "T20 World Cup Squad: नामीबिया ने किया 16 सदस्यीय टीम का ऐलान, 3 नए खिलाड़ियों को मिला मौका": "T20 World Cup Squad: नामीबिया ने किया 16 सदस्यीय टीम का ऐलान, 3 नए खिलाड़ियों को मिला मौका\n\nT20 World Cup Squad नामीबिया ने आइसीसी टी20 वर्ल्ड कप के लिए अपने 16 सदस्यीय टीम की घोषणा कर दी है। इस टीम में 3 नए खिलाड़ियों को मौका मिला है। नामीबिया को ग्रुप ए में श्रीलंका नीदरलैंड और यूएई के साथ रखा गया है।\n\nनई दिल्ली, ऑनलाइन डेस्क। आगामी टी20 वर्ल्ड कप के लिए नामीबिया ने अपने 16 सदस्यीय टीम की घोषणा कर दी है। कप्तान गेरहार्ड इरास्मस इस टीम का नेतृत्व करेंगे जिसमें युवा और अनुभव का मिश्रण होगा। 2021 वर्ल्ड कप में शानदार प्रदर्शन करने वाले खिलाड़ियों को इस बार भी तरजीह दी गई है। उम्मीद है कि वह अपने प्रदर्शन को यहां भी दोहरा पाएंगे।\n\n2021 में टीम के प्रदर्शन की बात करें तो टीम ने श्रीलंका, नीदरलैंड और आयरलैंड वाले ग्रुप से सुपर 12 के लिए क्वालीफाई किया था। ग्रुप 2 में टीम ने 5वें स्थान पर फिनिश किया था। नामीबिया द्वारा घोषित 16 सदस्यीय टीम में कुछ खिलाड़ी ऐसे भी हैं जो पहली बार टी20 वर्ल्ड कप खेलेंगे। विकेटकीपर बल्लेबाज लोहान लॉरेंस, दीवान ला कॉक और गेंदबाज तेंजेनी लुंगामेनी तीन ऐसे खिलाड़ी हैं जो पहली बार वर्ल्ड कप खेलेंगे। इन खिलाड़ियों के पास अपनी छाप छोड़ने का मौका होगा।\n\n2021 सीजन में खेलने वाले से जेजे स्मिट, स्टीफन बार्ड, जान फ्रिलिंक, निकोल लॉफ्टी ईटन, रूबेन ट्रम्पेलमैन और डेविड विज जैसे कई प्रमुख नाम हैं जिन्हें इस बार भी रिटेन किया गया है। नामीबिया को टूर्नामेंट के राउंड 1 के लिए ग्रुप ए में श्रीलंका, नीदरलैंड और यूएई के साथ रखा गया है और टीम 16 अक्टूबर को श्रीलंका के खिलाफ अपने अभियान की शुरुआत करेगा। फिर, उनका सामना 18 अक्टूबर को नीदरलैंड और फिर 20 अक्टूबर को यूएई से होगा।\n\nटी20 वर्ल्ड कप के लिए नामीबिया की टीम\n\nगेरहार्ड इरास्मस (कप्तान), जेजे स्मिट, दीवान ला कॉक, स्टीफन बार्ड, निकोल लॉफ्टी ईटन, जान फ्रिलिंक, डेविड विज, रूबेन ट्रम्पेलमैन, जेन ग्रीन, बर्नार्ड स्कोल्ट्ज, तांगेनी लुंगमेनी, माइकल वैन लिंगेन, बेन शिकोंगो, कार्ल बरकेनस्टॉक , लोहान लॉरेंस, हेलाओ या फ्रांस।",
    "नामीबिया के चीतों से जावरा के इंजीनियर का कनेक्शन: नामीबिया में चीतों के साथ खेल चुके है इंजीनियर निखिलेश त्रिवेदी, सालभर तक वहीं रहे थे": "Hindi News\n\nLocal\n\nMp\n\nRatlam\n\nJaora\n\nEngineer Nikhilesh Trivedi, Who Has Played With Cheetahs In Namibia, Lived There For A Year\n\nनामीबिया के चीतों से जावरा के इंजीनियर का कनेक्शन: नामीबिया में चीतों के साथ खेल चुके है इंजीनियर निखिलेश त्रिवेदी, सालभर तक वहीं रहे थे\n\nजावरा 9 दिन पहले\n\n\n\nकॉपी लिंक\n\nनामीबिया के चीतों की चर्चा देशभर में हो रही है। सभी इसे देखने के लिए उत्साहित हैं। इनको श्योपुर के कूनो नेशनल पार्क लाया गया है। वहीं जावरा के इंजीनियर निखिलेश त्रिवेदी नामीबिया में इन चीतों से मिल चुके है। यही नहीं, नामीबिया के चीतों के साथ घंटों बिताएं और उनके साथ खेले भी चुके है।\n\nदरअसल जावरा के गोवर्धननाथ चौराहा निवासी शिक्षक दिलीप त्रिवेदी के बेटे इलेक्ट्रिकल इंजीनियर निखिलेश त्रिवेदी कोरोना के पहले नामीबिया में एक सोलर प्रोजेक्ट का काम देख रहे थे। वे करीब एक साल तक नामीबिया में रहकर सोलर कंपनी में जाॅब कर रहे थे। इस दौरान उन्होंने चीतों के साथ भी समय बिताया। उनके साथ चीतों की तस्वीरे सोशल मीडिया पर वायरल हो रही है। प्रधानमंत्री के जन्मदिन पर जब हर तरफ नामीबिया के चीतों की चर्चा हुई तो निखिलेश के फोटो भी सोशल मीडिया पर सामने आए।\n\nनिखिलेश ने बताया कि प्रोजेक्ट के दौरान वे जहां रुके थे, वहां से कुछ किलोमीटर की दूरी पर ही जंगल था। एक फार्म हाउस पर पालतू चीते थे। जिनके साथ हम समय बिताते थे। जंगली चीते भी हमें दिखाई देते और कई बार पास आकर गुर्राने लगते थे। इनका लुक बेहद शानदार दिखाई देता हैं। आंखे तो ऐसी होती है कि देखते ही रहो।",
    "द्वितीय विश्व युद्ध के बाद इटली को मिलेगी पहली महिला प्रधानमंत्री जार्जिया मेलोनी": "- प्रधानमंत्री अपने जन्मदिन पर मध्य प्रदेश के कूनो-पालपुर राष्ट्रीय उद्यान में प्रवेश कराएंगे\n\nविंडहोक, 15 सितंबर (हि.स.)। नामीबिया और भारत के रिश्तों में अब चीते भी भूमिका निभाएंगे। नामीबिया से आठ अफ्रीकी चीते लाने के लिए एक विशेष कार्गो विमान नामीबिया पहुंचा तो भारतीय दूतावास ने ट्विट किया कि 'बाघों की धरती से सद्भावना राजदूत ले जाने के लिए शौर्य की धरती पर उतरा एक विशेष पक्षी'। भारत के प्रधानमंत्री नरेन्द्र मोदी अपने जन्मदिन पर 17 सितंबर को इन चीतों को मध्य प्रदेश के कूनो-पालपुर राष्ट्रीय उद्यान में प्रवेश कराएंगे।\n\nभारत में 1952 में चीता को विलुप्त प्राणी घोषित किया जा चुका है। भारत में चीतों को फिर से बसाने के प्रोजेक्ट के तहत 1970 के दशक में भारत सरकार ने इस प्रजाति के पुनर्जीवन की कोशिशें शुरू की थीं। इस साल 20 जुलाई को नामीबिया के साथ एक समझौता हुआ जिसके तहत चीता प्रतिस्थापन कार्यक्रम शुरू करने के लिए नामीबिया आठ चीते भारत को दे रहा है।\n\nइन्हीं आठ चीतों को लाने के लिए चीतों की तस्वीर वाला एक विशेष रूप से तैयार बोइंग 747-400 विमान नामीबिया भेजा गया है। इस स्पेशल विमान पर चीतों की खूबसूरत पेटिंग की गई है। इसी विमान की तस्वीर के साथ नामीबिया स्थित भारतीय दूतावास ने ट्वीट किया, 'बाघों की धरती से सद्भावना राजदूत ले जाने के लिए शौर्य की धरती पर उतरा एक विशेष पक्षी'। इस ट्वीट को जबर्दस्त सराहना मिल रही है और लोग उत्साहित हैं।\n\nनामीबिया से भारत लाए जा रहे आठ चीतों से तीन नर और पांच मादा हैं। नर चीतों में से दो की उम्र साढ़े पांच साल और एक की साढ़े चार साल है। नर चीतों में दो भाई हैं जो नामीबिया में ओत्जीवारोंगो के पास 58 हजार हेक्टेयर क्षेत्र में फैले निजी अभयारण्य में जुलाई, 2021 से रह रहे हैं। ये चीते कार्गो विमान से 17 सितंबर को सुबह जयपुर पहुंचेंगे। वहां से इन्हें हेलीकॉप्टरों से मध्य प्रदेश के कुनो नेशनल पार्क तक लाया जाएगा।\n\nभारत के प्रधानमंत्री नरेन्द्र मोदी का 17 सितंबर को ही जन्मदिन है। इसे भारतीय प्रधानमंत्री के जन्मदिन की सौगात भी माना जा रहा है, क्योंकि वे ही क्वारंटाइन सेंटर से इन चीतों को मध्य प्रदेश के कुनो नेशनल पार्क में छोड़ेंगे।\n\nहिन्दुस्थान समाचार/संजीव मिश्र",
    "Importing Namibia Cheetah: भारत में फिर आ रहे हैं नामीबिया से चीते, क्या है प्लान?": "Cheetahs from Namibia on 17 Sep 2022: प्रधानमंत्री नरेंद्र मोदी के जन्मदिन के मौके पर नामीबिया से लाए जाएंगे अफ्रीकी चीते\n\nNavigating you to next part\n\n13 Sep 2022, 09:48:37 AM IST\n\nअपना फ्री ट्रायल स्टार्ट करें Navbharat Gold members get all these benefits Exclusive Podcasts & audio stories in your own Hindi language\n\nUnlimited access to all editions of NBT E-paper\n\nAd Free Experience across all your devices. Download Audio and Listen on the Go!\n\nSpecial Offers and Exciting Times Reward Points. यह भी सुनें या पढ़ें : खुद को जलाकर निखरता है योसेमिटी नैशनल पार्कयहही बताएगा। और समय कितना बेरहम होता है, यह बात चीतों से बेहतर कौन जानता है?आवाज़ : रोहित उपाध्याय\n\nयह भी सुनें या पढ़ें : खुद को जलाकर निखरता है योसेमिटी नैशनल पार्क\n\nयह भी सुनें या पढ़ें : कॉर्बेट को लेकर हमारा भी फर्ज बनता है कि नहीं?\n\n\n\nभारत में एक बार फिर चीते पाले जाएंगे। एक वक्त था, जब ये पाले जाते थे दूसरे जानवरों के शिकार के लिए। इसका सबसे पुराना जिक्र मिलता है कल्याणी चालुक्य राजा सोमेश्वर तृतीय के दौर में। 12वीं सदी के संस्कृत ग्रंथ मानसोल्लास में इसके बारे में बताया गया है। बमुश्किल 3 सेकेंड में 100 किलोमीटर प्रति घंटा तक की रफ्तार पकड़ सकने वाले चीते शिकार के शौकीन राजाओं को खासे पसंद आते थे। बताते हैं कि फिरोज शाह तुगलक से लेकर मुगल बादशाह जहांगीर तक जब शिकार पर निकलते, तो कुछ खास चीते अपने लाव-लश्कर में रखते थे। इन्हें शिकार की ट्रेनिंग दी गई होती थी। लेकिन कभी मध्य एशिया से लेकर भारत तक हजारों की तादाद में दिखने वाले चीते इंसानी फितरत के शिकार हो गए। अंग्रेजों के आने के बाद जंगलों का तेजी से सफाया होने लगा। अंग्रेजों ने और उनकी देखादेखी हिंदुस्तानी राजाओं ने चीतों को निशाने पर ले लिया। यह सब इतनी तेजी से हुआ कि चीतों को संभलने का मौका नहीं मिला। भारत में आखिरी तीन चीते 1947 में मार गिराने का दावा किया जाता है। 1952 में तो सरकार ने भी आधिकारिक तौर पर मान लिया था कि हिंदुस्तान में चीते नहीं बचे हैं।\n\n\n\nअब करीब 70 साल बाद एक बार फिर भारत में चीते पाले जाएंगे। इस बार हालांकि मकसद अलग है। भारत में जैव विविधता को मजबूत बनाने के इरादे से ये चीते लाए जा रहे हैं। 17 सितंबर को 8 चीते नामीबिया से लाए जाएंगे। इनमें चार मादा और चार नर चीते होंगे। 17 सितंबर को प्रधानमंत्री नरेंद्र मोदी का जन्मदिन भी है। इस मौके पर इन चीतों को मध्य प्रदेश के कूनो नैशनल पार्क (Kuno National Park) में ले जाया जाएगा। वहां इनके लिए एक हिस्सा रिजर्व किया गया है। वहां इन्हें 30 दिनों तक क्वॉरंटीन किया जाएगा।\n\n\n\n\n\nलेकिन इन चीतों के लिए भारत जितना अजनबी होगा, यहां की आबोहवा के लिए भी ये उतने ही अजनबी होंगे। ये अफ्रीकी चीते हैं। भारत ने तो एशियाई चीतों को दौड़ते, शिकार करते, शिकार होते और खत्म होते देखा है। बताते हैं कि मुगल बादशाह अकबर के पास करीब 9 हजार चीते थे। अकबर के दरबारी अबुल फजल ने लिखा है कि बादशाह इन्हें शिकार की ट्रेनिंग दिलवाता था और इस काम में 3-4 महीने लग जाया करते थे। अपने वालिद का यह शौक जहांगीर को भी विरासत में मिला। बताते हैं कि दिल्ली के आसपास के इलाकों में काले हिरण पकड़ने और उनके शिकार में जहांगीर चीतों की मदद लिया करता था।\n\n\n\nलेकिन शिकार के लिए कैद किए जाने से चीतों की स्वाभाविक जिंदगी पर असर पड़ने लगा। उनकी प्रजनन दर बहुत अधिक घट गई। और अंग्रेजों के राज में इंसान तो क्या, चीतों का भी जीना मुहाल हो गया। भारत में पैर जमा लेने के बाद अंग्रेजों ने कॉफी, चाय और नील की खेती कराने के लिए जंगलों का तेजी से सफाया शुरू किया। उन्होंने चीतों के शिकार पर इनाम देना भी शुरू कर दिया। कुलमिलाकर बदलते वक्त ने ऐसा कहर ढाया कि भारत में चीतों का नामोनिशान मिट गया। बताया जाता है कि 1947 में मध्य प्रदेश में सरगुजा रियासत के राजा रामानुज प्रताप सिंह देव ने तीन चीतों का शिकार किया था। वही भारत के जंगलों में आखिरी तीन चीते बताए जाते हैं।\n\n\n\nअब नामीबिया से जो चीते भारत लाए जा रहे हैं, वे एशियाई चीते तो नहीं, लेकिन उनके दूर के रिश्तेदार कहे जा सकते हैं। इससे पहले भी अफ्रीकी देशों से चीते लाने के सरकारी प्रयास किए गए थे। आंध्र प्रदेश के राज्य वन्य जीव बोर्ड ने 1955 में ही इसके लिए एक पॉलिसी बनाने का सुझाव दिया था। उसने राज्य दो जिलों में चीतों को बसाने की बात कही थी। 1970 के दशक में केंद्रीय पर्यावरण मंत्रालय ने ईरान से कुछ चीते भेजने का अनुरोध किया था। आज तो ईरान में बमुश्किल एक दर्जन एशियाई चीते बचे होने की जानकारी है, लेकिन उन दिनों करीब 300 चीते वहां थे। लेकिन इससे पहले कि बात आगे बढ़ती, ईरान में क्रांति हो गई। शाह का तख्तापलट हो गया और बात धरी की धरी रह गई।\n\n\n\n\n\nफिर 2009 में भी कदम उठाए गए। पर्यावरण मंत्रालय ने वाइल्ड लाइफ ट्रस्ट ऑफ इंडिया के साथ मिलकर इस बारे में संभावना टटोली। चीतों को भारत में बसाने के लिए कई जगहें खंगाली गईं और पाया गया कि कूनो-पालपुर नैशनल पार्क सबसे मुफीद रहेगा।\n\n\n\nअब योजना यह है कि नामीबिया से आने वाले नर और मादा चीतों को कूनो नैशनल पार्क में कुछ दिनों तक आसपास के बाड़ों में रखा जाएगा ताकि उनकी अच्छी जान-पहचान हो जाए। अफ्रीकी चीतों को भारत में खाने-पीने की दिक्कत न होने पाए, इसलिए उनके बाड़ों में जिंदा जानवर रखे जाएंगे। इससे वे भारत में मिलने वाले जीव-जंतुओं से भी परिचित हो जाएंगे। इसके बाद उन्हें नैशनल पार्क के बड़े रिजर्व इलाके में छोड़ा जाएगा। शुरू में नर चीते छोड़े जाएंगे। करीब एक महीने बाद मादा चीतों को रिजर्व एरिया में छोड़ा जाएगा।\n\n\n\nसरकारी योजना में यह उम्मीद जताई गई है कि करीब 15 वर्षों में कूनो पार्क में चीतों की आबादी 20-21 तक पहुंच जाएगी। कूनो का जो क्षेत्रफल है, उसके हिसाब से वहां इतने चीतों के लिए ही जगह होगी। इस बीच, मध्य प्रदेश और राजस्थान में दूसरी जगहों पर चीतों के लिए अभयारण्य बनाने की योजना है। अगले पांच से दस वर्षों तक अफ्रीका से और चीते भी लाए जाते रहेंगे।\n\n\n\n\n\nलेकिन इस पूरे प्लान को लेकर कुछ चुनौतियां भी हैं। सबसे बड़ी चुनौती अफ्रीकी चीतों के भारत की आबोहवा से तालमेल बनाने की है। इसके साथ ही यह भी देखना होगा कि छोटे-छोटे रिजर्व एरिया में गहरी निगरानी में रहने के बजाय ये चीते आने वाले वर्षों में किस तरह एक से दूसरे इलाकों में खुद आ जा सकेंगे और इनके छोटे-छोटे समूह आपस में किस तरह घुलमिल सकेंगे। प्रजनन बढ़ाने के लिहाज से ऐसा संपर्क बेहद अहम होता है। अगर इंसानी निगरानी बहुत ज्यादा हो गई तो अफ्रीक्री चीतों के लिए कूनो नैशनल पार्क कुदरती घर के बजाय चिड़ियाघर बन सकता है।\n\n\n\nचीतों के इलाके का भी एक मसला उभर सकता है। चीतों को घसियाले मैदान और झाड़ियों वाले जंगल ज्यादा रास आते हैं। अफ्रीका में तो इन चीतों का इलाका 200 से 400 वर्ग किलोमीटर तक का है। अगर हम अपने यहां चीतों के छोटे-छोटे ग्रुप तैयार करना चाहें तो इनके लिए एक से दो हजार वर्ग किलोमीटर तक के घसियाले मैदानों की जरूरत होगी। वह भी ऐसे मैदान जो एक-दूसरे से बहुत दूर न हों।\n\n\n\nअगर भारत में इस तरह के इलाके सुरक्षित होते तो ग्रेट इंडियन बस्टर्ड (Great Indian Bustard) जैसी पक्षियों की प्रजाति खतरे में नहीं आ गई होती। आज भारत में इनकी तादाद बमुश्किल 100 के आसपास है। ग्रेट इंडियन बस्टर्ड के हवाले से यह सवाल भी उठ रहा है कि यह भारी-भरकम पक्षी कूनो नैशनल पार्क में चीतों का आसान शिकार बन सकता है। ग्रेट इंडियन बस्टर्ड की सुरक्षा को ध्यान में रखते हुए ही इससे पहले जैसलमेर के डेजर्ट नैशनल पार्क में चीते बसाने का प्लान छोड़ दिया गया था। कूनो में चीतों की आबादी बढ़ने पर इनका क्या होगा, यह आने वाला समय ही बताएगा। और समय कितना बेरहम होता है, यह बात चीतों से बेहतर कौन जानता है?\n\n\n\nआवाज़ : रोहित उपाध्याय मेरा सुझाव",
    "Fact Check: नामीबियाई चीतों को भारत लाने के लिए विमान पर नहीं कराई गई स्पेशल पेंटिंग, भ्रामक दावा वायरल": "विश्वास न्यूज की पड़ताल में चीतों को लेकर आए विमान की तस्वीर को लेकर किया जा रहा दावा भ्रामक निकला। विमान पर टाइगर की यह पेटिंग साल 2015 में एक रूसी एयरलाइन कंपनी ने बनवाई थी। जिसकी तस्वीर को भ्रामक दावे के साथ शेयर किया जा रहा है।\n\nनई दिल्ली (विश्वास न्यूज)। मध्‍य प्रदेश के कूनो नेशनल पार्क में प्रधानमंत्री नरेंद्र मोदी के जन्‍मदिन पर अफ्रीकी देश नामीबिया से चीतों को लाया गया। विशेष विमान से ये चीतें पहले ग्‍वालियर, फिर हेलीकॉप्‍टर से कूनो तक लाए गए। अब सोशल मीडिया के विभिन्‍न प्‍लेटफार्म पर चीतों के विशेष विमान की तस्‍वीर को वायरल करते हुए दावा किया जा रहा है कि चीतों को भारत लाने के लिए सरकार ने करोड़ों रुपए खर्च कर विमान पर खास-तौर पर चीते की तस्वीर बनाई है।\n\nविश्वास न्यूज की पड़ताल में वायरल दावा भ्रामक निकला। विमान पर टाइगर की यह पेटिंग साल 2015 में एक रूसी एयरलाइन कंपनी ने बनवाई थी। जिसकी तस्वीर को भ्रामक दावे के साथ शेयर किया जा रहा है।\n\nक्या है वायरल पोस्ट में ?\n\nफेसबुक यूजर हेमंत ठाकुर ने वायरल तस्वीर को शेयर करते हुए कैप्शन में लिखा है : “मैं पहले ना कहता था पप्पू का गप्पू से कोई मुक़ाबला हो ही नहीं सकता। गप्पू के जन्मदिन पर नामीबियाई चीते लेने गए जहाज़ का मुखड़ा ही बदलवा डाला । है कोई, इससे बड़ा फ़र्ज़ी शोमैन ? लोग भूखे मर रहे हैं और वो जहाज़ से जानवर ला रहा है? उसे पता है कि हम मूर्ख इस इवेंटबाजी से ही प्रभावित होकर वोट डालते हैं, महंगाई और बेरोज़गारी के मुद्दों पर नहीं। तो प्यारे, भुक्तते रहो, उनके पिता जी का क्या जाता है? वो तो ठाठ में ही है, सौ महीने से।”\n\nफेसबुक पोस्‍ट के कंटेंट को यहां ज्‍यों का त्‍यों लिखा गया है। पोस्‍ट को सच समझकर दूसरे यूजर्स भी वायरल कर रहे हैं। पोस्ट के आर्काइव वर्जन को यहां देखा जा सकता है।\n\nपड़ताल\n\nवायरल दावे की सच्चाई जानने के लिए हमने फोटो को गूगल रिवर्स इमेज के जरिए सर्च किया। हमें दावे से जुड़ी एक रिपोर्ट Siberian Times की वेबसाइट पर मिली। रिपोर्ट को 23 जून 2015 को प्रकाशित किया गया था। रिपोर्ट के अनुसार, रूस की एक विमान कंपनी ट्रांसएरो ने अपने एक विमान बोइंग 747-400 पर साइबेरियाई बाघ की पेंटिंग बनवाई थी। इसका मकसद लोगों को साइबेरियाई बाघ के बारे में जागरूक करना था।\n\nDaily Mail सहित अन्य न्यूज वेबसाइट ने भी 2015 में इस खबर को प्रकाशित किया था।\n\nपड़ताल को आगे बढ़ाते हुए हमने बोइंग 747-400 के बारे में सर्च करना शुरू किया। इस इस दौरान हमें विमानों के बारे में जानकारी देने वाली वेबसाइट Simple Flying पर मिली। रिपोर्ट 28 मई 2022 को प्रकाशित मिली। रिपोर्ट के अनुसार, 2021 में विमान को दुबई की एक एयरलाइन कंपनी एक्विलाइन इंटरनेशनल ने खरीद लिया था।\n\nहमें बोइंग 747-400 के बारे में यह जानकारी विमानों के बारे में जानकारी देने वाली एक अन्य वेबसाइट Plane Spotter पर भी प्राप्त हुई।\n\nपड़ताल के दौरान हमें एक वीडियो रिपोर्ट दूरदर्शन के आधिकारिक यूट्यूब चैनल पर अपलोड मिली। रिपोर्ट को 15 सितंबर को शेयर किया गया था। रिपोर्ट में एक्विलाइन इंटरनेशनल के CEO रोमन ट्रैंडाफिलॉफ से खास बातचीत की गई है। वीडियो में रोमन ट्रैंडाफिलॉफ को कहते हुए सुना जा सकता है कि हमने इस विमान को एक साल पहले लिया था। इस विमान में काफी बदलाव किए गए हैं, ताकि चीतों को सही और आरामदायक तरीके से भारत ले जाया जा सके।\n\nअधिक जानकारी के लिए हमने इस विमान की स्टोरी को कवर करने वाले डीडी न्यूज के रिपोर्टर, तपस भट्टाचार्य से संपर्क किया। उन्होंने हमें बताया कि वायरल दावा गलत है। यह विमान भारत का नहीं है। इस पर टाइगर की तस्वीर कई साल पहले बनवाई गई है। यह हाल-फिलहाल की नहीं है। भारत सरकार ने इस विमान में जरूरी बदलाव करवाए थे, ताकि चीतों को सही तरीके से भारत लाया जा सके।\n\nविश्‍वास न्‍यूज की जांच में पता चला कि नामीबिया में भारतीय दूतावास ने इस तस्वीर को सबसे पहले ट्वीट किया। 15 सितंबर 2022 को इस तस्वीर को शेयर करते हुए अंग्रेजी में कैप्शन में लिखा गया था, “चीतों को लाने के लिए स्पेशल विमान पहुंचा।” लेकिन कई यूजर्स और मीडिया संस्‍थानों ने इस तस्‍वीर को गलत संदर्भ के साथ इस्‍तेमाल किया।\n\nA special bird touches down in the Land of the Brave to carry goodwill ambassadors to the Land of the Tiger.#AmritMahotsav #IndiaNamibia pic.twitter.com/vmV0ffBncO — India In Namibia (@IndiainNamibia) September 14, 2022\n\nपड़ताल के अंत में विश्वास न्यूज ने फर्जी पोस्ट करने वाले यूजर हेमंत ठाकुर की सोशल स्कैनिंग की। प्रोफाइल पर दी गई जानकारी के मुताबिक, यूजर नासिक का रहने वाला है। फेसबुक पर यूजर के चार हजार से ज्यादा मित्र हैं।\n\nनिष्कर्ष: विश्वास न्यूज की पड़ताल में चीतों को लेकर आए विमान की तस्वीर को लेकर किया जा रहा दावा भ्रामक निकला। विमान पर टाइगर की यह पेटिंग साल 2015 में एक रूसी एयरलाइन कंपनी ने बनवाई थी। जिसकी तस्वीर को भ्रामक दावे के साथ शेयर किया जा रहा है।\n\nClaim Review : पीएम मोदी ने नामीबियाई चीतों को भारत लाने के लिए जहाज पर स्पेशल पेंट करवाया।\n\nClaimed By : हेमंत ठाकुर\n\nFact Check : भ्रामक भ्रामक फेक न्यूज की प्रकृति को बताने वाला सिंबल सच\n\nभ्रामक\n\nझूठ\n\nपूरा सच जानें... किसी सूचना या अफवाह पर संदेह हो तो हमें बताएं सब को बताएं, सच जानना आपका अधिकार है। अगर आपको ऐसी किसी भी मैसेज या अफवाह पर संदेह है जिसका असर समाज, देश और आप पर हो सकता है तो हमें बताएं। आप हमें नीचे दिए गए किसी भी माध्यम के जरिए जानकारी भेज सकते हैं...\n\nContribute to Vishwas News कॉरपोरेट और राजनीतिक दबाव से मुक्त होकर सत्ता को हमेशा आइना दिखाने वाली फैक्ट चेक जर्नलिज्म सिर्फ और सिर्फ आपके सहयोग से संभव है। इस मुहिम में हमें आपके साथ और सहयोगी की जरूरत है। फर्जी और गुमराह करने वाली खबर के खिलाफ जारी इस लड़ाई में हमारी मदद करें और कृपया हमें आर्थिक सहयोग दें।\n\nटैग्स",
    "PM Modi: भारत में नामीबिया से लाए जा रहे चीते, अपने जन्मदिन पर कूनो नेशनल पार्क में छोड़ेंगे पीएम मोदी": "प्रदेश के कूनो नेशनल पार्क में 17 सितंबर के ऐतिहासिक क्षण पर चीता आगमन का आगमन होने वाला है। इस पर पूरे देश की नजर टिकी हुई है। इस दौरान प्रधानमंत्री नरेंद्र मोदी अपने जन्मदिन के अवसर पर कूनो में होंगे।\n\nग्वालियर, जेएनएन। प्रदेश के कूनो नेशनल पार्क में 17 सितंबर के ऐतिहासिक क्षण पर चीता आगमन का आगमन होने वाला है। इस पर पूरे देश की नजर टिकी हुई है। इस दौरान प्रधानमंत्री नरेंद्र मोदी अपने जन्मदिन के अवसर पर कूनो में होंगे। कूनों में दो नर और एक मादा चीतों को पीएम मोदी खुद 1500 वर्ग मीटर के बाड़े में छोड़ेंगे, जिसके लिए घूमने वाली पुली का उपयोग किया जाएगा। पहले रिमोट के जरिए चीता छोड़ने की तैयारी थी। नीचे केज रहेगा और ऊपर पीएम मोदी सहित वीवीआइपी रहेंगे। ग्वालियर एयरबेस पर 15 सितंबर की सुबह पीएम मोदी पहुंचेंगे और यहां से एयरफोर्स के एमआइ-17 हेलीकाप्टर के जरिए लगभग तीस से चालीस मिनट में कूनो पहुंचेंगे। स्पेशल प्रोटेक्शन ग्रुप की ओर से संभावित कार्यक्रम श्योपुर जिला प्रशासन व पुलिस के पास पहुंच गया है। पीएम मोदी 30 मिनट कूनो में रूकेंगे और इसके बाद हेलीकाप्टर से कराहल पहुंचेंगे।\n\nलंबे समय के बाद लौट रहा है भारत में चीता युग\n\nमालूम हो कि 17 सितंबर को 74 साल बाद भारत में चीता युग लौट रहा है। साउथ अफ्रीका के नामीबिया से आठ चीतों को कूनो नेशनल पार्क लाया जा रहा है, जिन्हें पीएम नरेन्द्र मोदी छोड़ेंगे। इस दौरान प्रदेश के मुख्यमंत्री सहित कई केंद्रीय मंत्री मौजूद रहेंगे। चीतों को एक माह क्वारंटाइन रखा जाएगा। चीतों को शुरुआती दौर में 1500 वर्ग मीटर के बाड़े में छोड़ा जाएगा। हालांकि बाद में चीतों को बड़े बाड़े में शिफ्ट किया जाएगा।\n\nकराहल में कुछ समय तक रहेंगे पीएम\n\nकूनो में तीस मिनट रूकने के बाद पीएम नरेन्द्र मोदी सीधे कराहल पहुंचेंगे। संभावित कार्यक्रम के अनुसार कराहल से दोपहर सवा बजे लगभग पीएम ग्वालियर एयरबेस के लिए रवाना होंगे। ग्वालियर एयरबेस पर पीएम पौने दस बजे लगभग पहुंच जाएंगे। कूनो से कराहल पहुंचने का समय हेलीकाप्टर से दस मिनट का है और कच्चे रास्ते से सड़क मार्ग से जाया जाए तो दो घंटे लगते हैं।\n\nएक अक्टूबर से खुलेगा कूनो,चीते वाला क्षेत्र रहेगा प्रतिबंधित\n\nएक अक्टूबर से कूनो नेशनल पार्क खुल जाएगा और यहां बड़ी संख्या में पर्यटकों के आने की संभावना है। इसके लिए पार्क प्रबंधन भी तैयारी कर रहा है। वहीं जिस हिस्से में चीतों को छोड़ा जाएगा, वह पूरी तरह प्रतिबंधित रहेगा।\n\nग्वालियर में रिसीव करेंगे सीएम\n\nप्रदेश में आगमन के दौरान पीएम मोदी ग्वालियर में उतरेंगे। इसके बाद कूनो के लिए रवाना हो जाएंगे। इस दौरान ग्वालियर में पीएम को रिसीव करने के लिए सीएम पहले से मौजूद रहेंगे। यहीं से हेलीकाप्टर से सीएम व अन्य वीवीआइपी कूनो के लिए रवाना होंगे। कूनो में पीएम के आगमन के दौरान दो अलग-अलग टीमें बना दी गई हैं। कूनो में पीएम के कार्यक्रम के दौरान जो अफसर रहेंगे, वे कराहल तत्काल नहीं पहुंच सकते। इसी कारण कराहल के लिए अलग अफसरों की टीम व बड़ी टीम लगी है, एक लाख स्व सहायता महिलाओं का कार्यक्रम कराहल में है, जिसमें भीड़ प्रबंधन बड़ी चुनौती है।\n\nकेज से निकलेंगें चीते\n\nचीतों को जिस केज में पीएम के आगमन के दौरान रखा जाएगा, उसका गेट साइड की तरफ खुलेगा। पीएम पुली को घुमाएंगें तो गेट खुलेगा। पीएम व वीवीआइपी ऊपर की ओर दूरी पर रहेंगें और नीचे चीते बाड़े में निकलते दिखेंगे। चीतों को छोड़े जाने का लाइव प्रसारण होगा और पूरा देश इस पल को देख सकेगा।",
    "नामीबिया से भारत लाए जा रहे ये 8 चीते, देखिए पहली झलक": "पागल कहते थे लोग, BSF से रिटायर्ड इस शख्स ने अपने दम पर उगा दिया डेढ़ लाख पेड़ों का जंगल",
    "Cheetah of Namibia: फतेहपुर सीकरी में था अकबर का चीता खाना, 'सोने के कॉलर' पहनते थे अकबर के दरबारी चीते": "Cheetah of Namibia: फतेहपुर सीकरी में था अकबर का चीता खाना, 'सोने के कॉलर' पहनते थे अकबर के दरबारी चीते\n\nCheetah of Namibia फतेहपुरसीकरी में बना है चीताखाना। मुगल बादशाह अकबर था चीताें को पालने का शाैकीन। वर्ष 1585 में वाटर टैंक टूटने से चीता पालक की हुई थी मृत्यु। पुरातत्वविद् पद्मश्री केके मोहम्मद ने उत्खनन कर की थी खोज। अकबरनामा में भी है जिक्र।\n\nआगरा, निर्लाेष कुमार। देश में 70 साल पहले विलुप्त हो चुके चीते एक बार फिर नजर आएंगे। प्रधानमंंत्री नरेंद्र मोदी (PM Narendra Modi) के जन्मदिन पर नामीबिया (Namibia) से आठ चीते भारत लाए जा रहे हैं। इन्हें मध्य प्रदेश के कूनो नेशनल पार्क में छोड़ा जाएगा। मुगल शहंशाह अकबर की राजधानी रही फतेहपुर सीकरी में कभी चीताखाना हुआ करता था। भारी वर्षा के चलते वाटर टैंक ध्वस्त होने से चीताखाना का अस्तित्व मिट गया था। इसकी पुन: खोज पुरातत्वविद् पद्मश्री केके मोहम्मद ने की थी।\n\nशाही शिकारगाह का नाम था चीतखाना\n\nमुगल शहंशाह शिकार में चीतों का प्रयोग करते थे। पालतु पशुओं के साथ वह हिंसक जानवरों को भी पाला करते थे, जिनमें चीते भी शामिल थे। फतेहपुर सीकरी में मुगल टकसाल के पार्श्व में शाही शिकारगाह बनी हुई है, जिसे चीताखाना के नाम से जाना जाता है।\n\n\"अकबरनामा' में अकबर के चीताखाना का जिक्र मिलता है। वर्ष 1585 में भारी वर्षा हुई थी। इसमें फतेहपुर सीकरी में बना वाटर टैंक ध्वस्त होने से अकबर के एक चीता पालक की मृत्यु हो गई थी। पुरातत्वविद् पद्मश्री केके मोहम्मद ने \"अकबरनामा' (Akbar Nama) में उपलब्ध जानकारी के आधार पर फतेहपुर सीकरी (Fatehpur Sikri) में वर्ष 1985-86 में उत्खनन कर चीताखाना की खोज की थी। वर्ष 2014 में भारतीय पुरातत्व सर्वेक्षण (एएसआइ) के आगरा सर्किल ने यहां संरक्षण कार्य कराया था।\n\nचीताें को दिया था दरबारी का दर्जा\n\nपुरातत्वविद् पद्मश्री केके मोहम्मद ने बताया कि अबुल फजल के \"अकबरनामा' और अब्दुल कादिर बदायूंनी की \"मुंतखब-उत-तवारीख' में चीताखाना का उल्लेख मिलता है। अकबर ने चीतों को दरबारी का दर्जा दिया हुआ था। उन्हें सोने के कॉलर पहनाए जाते थे। शाही अतिथियों के स्वागत के लिए लश्कर के साथ चीते भी भेजे जाते थे। इसे बड़े सम्मान के रूप में देखा जाता था।\n\nचीते के आगे ढोल बजाता था नगाड़ची\n\nअकबर के चीता प्रेम का उल्लेख शीरीं मूसवी ने किताब \"अकबर के जीवन की कुछ घटनाएं' में किया है। अकबर ने बड़ी संख्या में चीते पाल रखे थे, उन्हें वह शिकार पर अपने साथ ले जाता था। एक बार शिकार के दौरान उसने चितरंजन नामक चीते को हिरण के पीछे छोड़ दिया। हिरण ने 25 फीट चौड़ी खाई को छलांग लगाकर पार कर लिया। चीते ने भी छलांग लगाकर हिरण को दबोच लिया। अकबर ने चितरंजन को चीतों का सरदार घोषित करते हुए आदेश दिया कि चीते के सम्मान के लिए भविष्य में उसके आगे एक नगाड़ची ढोल बजाते हुए चलेगा।\n\nदेखरेख के अभाव में स्थिति खराब\n\nकई बीघाें क्षेत्रफल की जमीन में फतेहपुर सीकरी में बने चीतखाने की उचित देखरेख के अभाव में स्थिति खराब है। आठ वर्ष पूर्व यहां संरक्षण कार्य किया गया था, लेकिन अब यहां झाड़ियां उग आई हैं। अब इस जमीन पर उस समय बने भवन के अवशेष ही शेष हैं।",
    "नामीबिया से भारत पहुंचे चीतों से कई चिंताएं दूर होने की उम्मीद": "By लोकमत समाचार सम्पादकीय\n\nगत शनिवार को जीव संरक्षण और संवर्धन के एक ऐतिहासिक घटनाक्रम में नामीबिया से चीतों को लाया गया तथा मध्यप्रदेश के श्योपुर जिले के कूनो नेशनल पार्क में छोड़ा गया. भारत में सत्तर साल पहले विलुप्त घोषित किए गए किसी प्राणी का इस तरह किसी दूसरे देश से लाया जाना अपने किस्म की एक अनोखी घटना है. हालांकि इसके लिए पिछले अनेक वर्षों में कई सरकारों ने प्रयत्न किए, किंतु प्रक्रिया सहज न होने के कारण उसे पूरा किए जाने में इतना अधिक समय लगा.\n\nआखिरकार आठ चीतों को सकुशल लाने में सफलता मिली. यह घटनाक्रम देश के पर्यावरण और पारिस्थितिकी तंत्र को लगातार संतुलित और संरक्षित रखने के प्रति वचनबद्धता को दर्शाता है. बावजूद इसके, देश में ही विलुप्त वन्य प्राणी के लाने और उसकी जरूरत पर अनेक सवाल-जवाब सुने जा रहे हैं.\n\nएक तरफ जहां बताया जा रहा है कि इससे मध्यप्रदेश के एक पिछड़े जिले श्योपुर को पर्यटन से लाभ मिलेगा और उसकी अर्थव्यवस्था में नई तेजी आएगी, वहीं दूसरी ओर इसका सीधा संबंध पर्यावरण और पारिस्थितिकी से है, जो वर्तमान समय की बड़ी चिंताओं में से एक है.\n\nदरअसल यह माना जाता है कि चीता घास में रहना पसंद करता है और उसके न रहने से भारत के घास पारिस्थितिकी तंत्र पर बड़ा असर पड़ रहा था. इस तंत्र के इर्द-गिर्द वन्य प्राणियों का एक अलग समूह अपना जीवन-यापन करता है. उन सभी के बीच एक 'फूड चेन' बनती है, जो सारी व्यवस्था को सुचारु रूप से चलाती है. वह लगातार बिगड़ रही थी, जिसके कालांतर में मनुष्य को परिणाम भुगतने पड़ सकते थे.\n\nवन्यजीवों के विशेषज्ञों के अनुसार किसी भी नेशनल पार्क में किसी बड़े शिकारी जीव को तब लाया जाता है, जब शिकारी की संख्या के अनुपात में शिकार मौजूद हो. साथ ही आवश्यकता अनुसार पार्क का आकार जोड़ा-घटाया जाता है. चीते का शिकार आमतौर पर वो जीव होते हैं, जिनका वजन 60 किलोग्राम के आस-पास होता है. इसी को देखते हुए कूनो नेशनल पार्क का पर्याप्त अध्ययन व पारिस्थितिकी और पर्यावरण को समझ कर चीतों को लाने का निर्णय लिया गया.\n\nफिलहाल अपने किस्म की यह नई कोशिश क्या रंग दिखाएगी, यह आने वाले दिनों में समझ में आएगा, लेकिन इससे देश-दुनिया के लिए संदेश साफ है कि मानव जाति का गुजारा केवल ईंट-पत्थरों के बने घरों के आस-पास की सुविधाओं से ही नहीं, बल्कि जल-जंगल और जमीन के बीच संतुलन के साथ है, जिसमें मनुष्य के साथ सभी किस्म के प्राणियों की ठोस उपस्थिति को नकारा नहीं जा सकता है.",
    "Cheetah In India: नामीबिया से पहले जयपुर के राजा माधो सिंह ने इंग्लैंड से मंगाए थे 2 चीते": "नामीबिया से 8 अफ्रीकी चीते भारत आए हैं. मगर 101 साल पहले 1921 में जयपुर के राजा माधो सिंह द्वितीय ने समुद्र के जहाज और रेल से दो चीते इंग्लैंड से मंगवाए थे. राजस्थान के जंगलों खासकर ढूंढाड़ के जंगलों में जब चीते खत्म हो गए तो जयपुर के राजा माधो सिंह द्वितीय ने 1914 में हैदराबाद के निजाम को पत्र लिखकर चीता मांगा था. लेकिन जवाब में हैदराबाद के निजाम ने लिखा कि यहां भी चीते खत्म हो गए हैं.\n\nजयपुर में आज भी मुहल्ला चीतावलान है जहां निजाम भवन में अफगान से आए परिवार जयपुर राजघराने के चीते पालते थे और ट्रेनिंग देते थे. 1921 में जब इंग्लैंड से विल फ्रायड भारत आए तो जयपुर महाराज ने आग्रह किया कि हमारे जंगलों में चीते खत्म हो गए हैं और पालतू चीते भी मर गए हैं. इसलिए हमें चीते भेज दीजिए.\n\nजहाज और रेल के जरिए जयपुर लाए गए चीते\n\nजयपुर के इतिहासकार जितेंद्र सिंह शेखावत के अनुसार, विल फ्रायड की मौत हो गई. मगर उनकी पत्नी ने वादा निभाया और कावस जदीन फर्म के जरीए चीते के दो शावक समुद्री जहाज से भेजे. फिर वहां से चीतों को रेल के जरिए जयपुर लाया गया.\n\nचीता पालने के लिए मिलता था लाइसेंस\n\nजयपुर राजघराने में उपलब्ध दस्तावेजों के अनुसार, 26 अगस्त 1931 से नन्हे खान को रामनिवास बाग जन्तु आलय में चीते की देखभाल के लिए 10 रुपए महीने मिलते थे. जयपुर के रामगंज मुहल्ले में बहुत सारे परिवारों के चीता पालने के लाइसेंस मिलते थे. ये मुगलों से लेकर अंग्रेजों तक को शिकार का खेल दिखाते थे. राजा भी इन्हें अपने साथ शिकार पर ले जाते थे.\n\nमुगल शासक अकबर के पास 9000 चीते थे. (फोटोः ट्विटर/प्रवीण कासवान)\n\nअकबर के पास थे 9000 चीते\n\n\n\nबता दें कि भारत में सदियों तक चीतों के जरिए शिकार का प्रचलन रहा है. बाघ की तुलना में चीतों पर नियंत्रण करना आसान था. जो सबसे पहला रिकॉर्ड मिलता है चीतों की मौजूदगी का, वो है 12वीं सदी के संस्कृत दस्तावेज मनसोलासा. इसे सन 1127 से 1138 के बीच शासन करने वाले कल्याणी चालुक्य शासक सोमेश्वरा-तृतीय ने तैयार किया था. मुगल काल में अकबर ने शिकार के लिए चीतों का भरपूर उपयोग किया था. कहा जाता है कि उसके पास 9000 चीते थे.\n\nजहांगीर ने चीतों की मदद से 400 एंटीलोप का शिकार किया\n\n\n\nजहांगीर ने 1605 से 1627 के बीच चीतों की मदद से 400 एंटीलोप का शिकार किया था. इनमें से ज्यादातर शिकार पालम परगना में किए गए थे. जो आज की तारीख में नई दिल्ली के इंटरनेशनल एयरपोर्ट के पास था. देश के कुछ राज्यों में चीतों को पकड़ने की प्रक्रिया तेजी से चल रही थी. जैसे राजस्थान का जोधपुर और झुंझुनू, पंजाब का बंठिडा और हरियाणा का हिसार. चीतों को पकड़ने के बाद उन्हें कैद में रखा जाता था. इसके बाद आना शुरू हो गया ब्रिटिश राज.\n\nब्रिटिश राज में चीतों की प्रजाति होने लगी विलुप्त\n\n\n\nब्रिटिश शासकों को चीतों में कम रुचि थी. वो बड़े शिकार करते थे. शेर, बाघ, बाइसन और हाथी. चाय और कॉफी प्लांटेशन और विकास कार्यों के नाम पर ब्रिटिश राज में जंगलों का सफाया होने लगा. रहने लायक जगह की कमी और ज्यादा शिकार की वजह से चीतों की प्रजाति धीरे-धीरे विलुप्त होने लगी.\n\nकोल्हापुर और भावनगर में मंगवाए गए चीते\n\n\n\n1920 तक राजे-महाराजे चीतों की मदद से शिकार करने की प्रथा जारी रखे हुए थे. इस दौर में चीतों का सबसे ज्यादा शिकार कोल्हापुर और भावनगर के महाराजाओं ने किया. जंगल में इस समय चीते दिखना बंद हो गए थे. इतना ही नहीं, इस दौर में अफ्रीका से चीते खरीदे जाते थे.\n\n1918 से 1939 के बीच कोल्हापुर और भावनगर में अफ्रीका से कई चीते खरीद कर मंगवाए गए. कहा जाता है कि प्रथम विश्व युद्ध के ठीक पहले भावनगर के महाराजा भावसिंहजी द्वितीय ने केन्या से कई चीते मंगवाए थे.\n\n30 के दशक में भावनगर में 32 इंपोर्टेड चीते थे. स्वतंत्र भारत में भी चीतों का आयात जारी था लेकिन ये सिर्फ चिड़ियाघरों में प्रदर्शन के लिए. 1949 से 1989 तक देश के सात चिड़ियाघरों में 25 चीते मौजूद थे. ये सभी विदेशों से आए थे.",
    "72 के हुए पीएम मोदी, मप्र के कुनो में नामीबिया से आये 8 चीतों को जंगल में छोड़ा": "नयी दिल्ली: प्रधानमंत्री नरेंद्र मोदी आज शनिवार को 72 साल के हो गए। इस मौके पर उन्होंने नमीबिया से बतौर गिफ्ट भारत आये 8 चीतों को मध्यप्रदेश में ग्वालियर के निकट कूनो नेशनल पार्क में छोड़ा। कभी चीतों का घर रहे भारत में चीते लुप्त हो गए थे। अब इन चीतों के आने से एक बार फिर भारतीय चीतों की प्रजाति को बढ़ाने में मदद मिलेगी।\n\nकूनो नेशनल पार्क में चीतों को किया मुक्त\n\nइन सभी चीतों में रेडियो कॉलर लगे हुए हैं और इनमें से दो नर हैं और पांच मादा। पीएम मोदी ने चीतों को पिंजरों से मुक्त करने के बाद एक वीडियो संदेश में कहा कि चीते हमारे मेहमान हैं। उन्हें देखने के लिए कुछ समय तक धैर्य रखना होगा।\n\nदिग्गजों ने ट्वीट कर पीएम को दी बधाई\n\nइसबीच पीएम मोदी के जन्मदिन पर आज विपक्ष और भाजपा के कई दिग्गज नेताओं ने ट्वीट कर उन्हें जन्मदिवस की शुभकामना दी। इन नेताओं में राहुल गांधी, अमित शाह, राजनाथ सिंह, अरविंद केजरीवाल आदि प्रमुख हैं।",
    "जबलपुरः सागर से लाई गई प्रतिबंधित पॉलिथीन ट्रक सहित जब्त, गोदाम को किया गया सील": "ग्वालियर, 17 सितंबर (हि.स.)। प्रधानमंत्री नरेंद्र मोदी आज कूनो नेशनल पार्क में नामीबिया से लाए जा रहे चीतों को बाड़ों में छोड़ेंगे। अफ्रीका से लाए गए ये चीते शनिवार सुबह 7.55 बजे ग्वालियर एयरपोर्ट पर पहुंच गए हैं। हालांकि फ्लाइट निर्धारित समय से कुछ देरी से ग्वालियर पहुंची है।\n\nनामीबिया से 8 चीतों को लेकर भारत आई स्पेशल फ्लाइट निर्धारित समय से कुछ देरी से सुबह 7.55 बजे ग्वालियर पहुंची। 24 लोगों की टीम के साथ चीते ग्वालियर एयरबेस पर उतरे। यहां स्पेशल प्लेन से पिंजरों को बाहर निकालकर विशेषज्ञ चीतों का रुटीन चेकअप कर रहे हैं। इसके बाद एयरफोर्स का हेलिकॉप्टर चीतों को लेकर रवाना होगा। 10 बजे के बाद तक चीते कूनो नेशनल पार्क पहुंच जाएंगे।\n\nहिन्दुस्थान समाचार/ केशव दुबे",
    "नामीबिया से चीते लाने वाला विमान शनिवार को जयपुर के बजाय ग्वालियर में उतरेगा": "नामीबिया से आठ चीतों के आगमन से एक दिन पहले शुक्रवार को अधिकारियों ने बताया कि चीतों को लाने वाला विशेष मालवाहक विमान राजस्थान के जयपुर के बजाय अब शनिवार सुबह को मध्यप्रदेश के ग्वालियर में उतरेगा। इसके बाद उन्हें हेलीकॉप्टर से कुनो राष्ट्रीय उद्यान ले जाकर बाड़े में छोड़ा जाएगा।\n\nनामीबिया से आठ चीतों के आगमन से एक दिन पहले शुक्रवार को अधिकारियों ने बताया कि चीतों को लाने वाला विशेष मालवाहक विमान राजस्थान के जयपुर के बजाय अब शनिवार सुबह को मध्यप्रदेश के ग्वालियर में उतरेगा। इसके बाद उन्हें हेलीकॉप्टर से कुनो राष्ट्रीय उद्यान ले जाकर बाड़े में छोड़ा जाएगा। अधिकारियों ने बताया कि विमान सुबह लगभग पांच से छह बजे के बीच ग्वालियर के महाराजपुरा एयरबेस पहुंचेगा जो भारतीय वायु सेना (आईएएफ) द्वारा संचालित है। इसके बाद चीतों को हेलीकॉप्टर से कुनो नेशनल पार्क (केएनपी) स्थानांतरित किया जाएगा।\n\nकुनो राष्ट्रीय उद्यान प्रदेश के श्योपुर जिले में स्थित है जो ग्वालियर से लगभग 165 किलोमीटर दूर स्थित है। प्रधानमंत्री कार्यालय के अनुसार, देश के वन्य जीवन में विविधता लाने के अपने प्रयासों के तहत नामीबिया से लाए जा रहे चीतों को प्रधानमंत्री नरेंद्र मोदी शनिवार को मध्यप्रदेश के श्योपुर जिले में स्थित राष्ट्रीय उद्यान में छोड़ेंगे। पहले की योजना के तहत इन चीतों को लाने वाले विमान को राजस्थान के जयपुर में उतरना था, जहां से उन्हें लगभग 400 किलोमीटर दूर कुनो भेजा जाता।\n\nप्रधान मुख्य वन संरक्षक (पीसीसीएफ) वन्यजीव जेएस चौहान ने शुक्रवार को ‘पीटीआई-भाषा’ से बातचीत में कहा, ‘‘चीते ग्वालियर पहुंचेंगे और वहां से उन्हें एक विशेष हेलीकॉप्टर के जरिये कुनो उद्यान भेजा जाएगा।’’ अधिकारियों ने बताया कि पांच मादा और तीन नर चीतों को नामीबिया की राजधानी विंडहोक से विशेष मालवाहक विमान बोइंग 747-400 के जरिये ग्वालियर हवाई अड्डे पर लाया जाएगा। मुख्यमंत्री शिवराज सिंह चौहान ने पुष्टि की कि ग्वालियर से चीतों को भारतीय वायु सेना के चिनूक हेलीकॉप्टर के जरिये केएनपी हेलीपैड पर उतारा जाएगा।\n\nचीता संरक्षण कोष (सीसीएफ) के मुताबिक, केएनपी लाए जा रहे चीतों में से पांचों मादा की उम्र दो से पांच साल के बीच, जबकि नर चीतों की आयु 4.5 साल से 5.5 साल के बीच है। देश में अंतिम चीते की मौत 1947 में कोरिया जिले में हुई थी, जो छत्तीसगढ़ में स्थित है। चीते को 1952 में भारत में विलुप्त घोषित किया गया था। ‘अफ्रीकन चीता इंट्रोडक्शन प्रोजेक्ट इन इंडिया’ 2009 में शुरू हुआ था और इसने हाल के कुछ वर्षों में गति पकड़ी है। भारत ने चीतों के आयात के लिए नामीबिया सरकार के साथ समझौता ज्ञापन (एमओयू) पर हस्ताक्षर किए हैं।\n\nDisclaimer:प्रभासाक्षी ने इस ख़बर को संपादित नहीं किया है। यह ख़बर पीटीआई-भाषा की फीड से प्रकाशित की गयी है।",
    "Live Breaking News: स्पाइसजेट की फ्लाइट की रफ लैंडिंग, तकनीकि खराबी के चलते विमान के पायलट को लेना पड़ा फैसला": "Live Breaking News: स्पाइसजेट की फ्लाइट की रफ लैंडिंग, तकनीकि खराबी के चलते विमान के पायलट को लेना पड़ा फैसला\n\nBreaking News Latest Update of 17th September 2022: देश-दुनिया की तमाम छोटी-बड़ी खबरों से जुड़े लेटेस्ट अपडेट जानने के लिए हमारे लाइव ब्लॉग के साथ बने रहिए...",
    "Cheetah: देश में आएंगे और चीते कुछ वर्षों में बढ़ेगा कुनबा, 5-10 साल में सामने आएंगे प्रोजेक्ट चीता के परिणाम": "{\"_id\":\"6327b1927de0a46556287469\",\"slug\":\"more-cheetahs-will-come-to-india-family-grow-in-a-few-years\",\"type\":\"story\",\"status\":\"publish\",\"title_hn\":\"Cheetah: देश में आएंगे और चीते कुछ वर्षों में बढ़ेगा कुनबा, 5-10 साल में सामने आएंगे प्रोजेक्ट चीता के परिणाम\",\"category\":{\"title\":\"India News\",\"title_hn\":\"देश\",\"slug\":\"india-news\"}}\n\nCheetah: देश में आएंगे और चीते कुछ वर्षों में बढ़ेगा कुनबा, 5-10 साल में सामने आएंगे प्रोजेक्ट चीता के परिणाम\n\nएजेंसी, नई दिल्ली। Published by: Published by: देव कश्यप Updated Mon, 19 Sep 2022 05:32 AM IST\n\nसार लॉरी मार्कर ने कहा कि भारत से विलुप्त होने के बाद चीतों को कहीं और से लाकर बसाने का ही विकल्प बचा था। भारत में इनकी बड़ी आबादी स्थापित करने का लक्ष्य बनाया गया है इसलिए इन्हें अभी और लाया जाएगा।\n\nख़बर सुनें\n\nख़बर सुनें\n\nविश्व की प्रमुख चीता विशेषज्ञ और भारत में इन्हें नामीबिया से ट्रांसलोकेट करवाने वाली लॉरी मार्कर का कहना है कि आने वाले वर्षों में भारत को और चीते मिलेंगे। ये चीते नामीबिया और दक्षिण अफ्रीका से लाए जाएंगे। साथ ही कहा, भारत के प्रोजेक्ट चीता के परिणाम अगले 5 से 10 वर्ष में सामने आएंगे।\n\n\n\nलॉरी ने कहा कि भारत से विलुप्त होने के बाद चीतों को कहीं और से लाकर बसाने का ही विकल्प बचा था। भारत में इनकी बड़ी आबादी स्थापित करने का लक्ष्य बनाया गया है इसलिए इन्हें अभी और लाया जाएगा। दक्षिण अफ्रीका व नामीबिया के साथ इसे लेकर काम हो रहा है। लॉरी ने दावा किया, चीतों को बचाना दुनिया बदलने जैसा है।\n\n\n\nनामीबियाई नामों से ही है अब तक पहचान\n\nआठ चीतों के नाम ओबान, फ्रेडी, सावन्नाह, आशा, सिबली, सैसा और साशा हैं। ये नाम नामीबिया में ही रखे गए थे। केएनपी के डायरेक्टर उत्तम शर्मा ने बताया कि अभी हम इन्हें नए नाम देने के बारे में नहीं सोच रहे हैं।\n\n\n\nतीन दिन में एक बार करता है भोजन...\n\nचीता तीन दिन में एक बार भोजन करता है। दो दिन पहले भारत आने से पहले इन्हें भैंस का मीट दिया था। आज फिर इन्हें वही दिया जाएगा।\n\n\n\nवन्य जीव संरक्षण में भारत लगातार सफल\n\n52 टाइगर रिजर्व भारत में 18 राज्यों के 75,000 वर्ग किमी में फैले हैं यहां विश्व में जंगल के बाघों की 75 फीसदी आबादी\n\nबाघ संरक्षण के लिए 2022 में 300 करोड़ रुपये आवंटित, 2014 में राशि 185 करोड़ थी\n\n2014 में देश में 2,226 बाघ थे, यह संख्या 2018 में 2,967 पहुंचाई गई",
    "In Pics: नामीबिया से विमान के जरिए जयपुर और फिर हेलीकॉप्टर से कूनो पार्क पहुंचेंगे 8 चीते, पहले 30 दिन रहेंगे क्वारंटीन": "नामीबिया से 8 चीते 17 सितंबर को भारत पहुंचेंगे. चीतों को लाने के लिए तीन सदस्यीय भारतीय वन्य विशेषज्ञ व पशु चिकित्सक की टीम सोमवार को नामीबिया रवाना हो गई. 8 चीतों में 5 फीमेल व 3 मेल चीते हैं. इनकी आयु 4 से 6 वर्ष है. केंद्रीय पर्यावरण मंत्री भूपेंद्र यादव ने बताया कि नामीबिया की राजधानी विंडहोक से विशेष कार्गो विमान में सभी चीते 16 सितंबर को चलेंगे और 17 सितंबर की सुबह जयपुर एयरपोर्ट पहुंचेंगे.",
    "Satire: सरकार का रिटर्न गिफ्ट, चीतों के बदले नामीबिया को देंगे भारत के Fast Bowler": "Satire: सरकार का रिटर्न गिफ्ट, चीतों के बदले नामीबिया को देंगे भारत के Fast Bowler\n\nभारत सरकार ने कुछ दिन पहले ही नामीबिया से लाए गए चीतों को कूनो नेशनल पार्क में छोड़ा है। ऐसे में अब सरकार ने फैसला लिया है कि चीतों के बदले रिटर्न गिफ्ट में भुवनेश्वर कुमार और उमेश यादव को नामीबिया भेजेगी। आइए जानते हैं कि आखिर भारत सरकार ने ये फैसला क्यों किया है ? बता दें कि दोनों तेज गेंदबाज नामीबिया किसी प्लेन से नहीं बल्कि पैदल जाने वाले हैं।",
    "नामीबिया में बैठे 'ब्रो चीते' को भेजे पत्र में भारत आए चीते ने अपना कलेजा निकाल कर रख दिया": "हाय ब्रो!\n\nऔर गुरु क्या हाल वहां नामीबिया के? हवा पानी सब मस्त तो है न? बारिश बारिश हुई वहां की नहीं? गर्मी तो वहां भी गज़ब पड़ रही है ब्रो? नहीं मतलब बस इसलिए पूछ लिया कि अभी जब दो तीन दिन पहले, वहां नामीबिया से चलकर हम लोग यहां कूनो नेशनल पार्क पहुंचे थे, तो अपना जो छोटू था, अरे वही तुम्हारा मित्र छोटू चीता उसे डी हायड्रेशन हो गया था. सोचा था तुमको यहां पहुंचते ही चिट्ठी विट्ठी लिखी जाएगी. लेकिन यार टाइम नहीं मिला. मोदी जी के कारण जो मीडिया की चमक धमक मिली, आंखों के सामने जैसे बड़े बड़े कैमरे आए दिल गार्डन-गार्डन आंगन-आंगन फुलवारी-फुलवारी हो गया.\n\nचीते के खत की जो बातें हैं जरूर आपको कुछ सवालों के जवाब तलाशने पर मजबूर कर देंगी.\n\nचार- पांच दिन में ज़िंदगी यूं गुले गुलजार हो जाएगी मैंने तो कभी सपने में भी नहीं सोचा. देखा तो तुमने भी होगा? क्या ये बातें तुम्हारे भी दिमाग में आई थीं?\n\nकहां तो वहां नामीबिया में जब हम लोग थे तो भीषण गर्मी होने के बावजूद हर तीसरे दिन शिकार करो. फिर उस शिकार को अन्य शिकारियों से बचाकर पेड़ की पुंगी पर रखो. बहुत झंझट था ब्रो.\n\nयहां ऐसा कुछ नहीं है. कोई शिकार- विकार नहीं करना पड़ता. सजे हुए थाल में जो चाहिए सामने हाजिर. मतलब मूड हो तो चीतल, सांभर ले लो नहीं तो फिर नीलगाय या भैंसा खाओ.\n\nवो तो इंसान हमसे डरता है वरना अपन बिल्लियों की जैसी बल्ले बल्ले यहां है, बड़ी बात नहीं थी कि हमारी सेवा में लगे लोग खुद अपने हाथों से निवाला बनाकर हमें खिलाते.\n\nहम लोग यहां खुश तो हैं लेकिन सही बताऊं तो अभी वो 'कम्फर्टेबल' होने वाला फील आ नहीं पाया है. मन में एक ग्रज है. अपना घर तो अपना ही होता है. क्यों है न ब्रो?\n\nकहां तो वहां पर हम सब साथ रहते थे. साथ घूमते थे लेकिन यहां आइसोलेशन और एडजस्टमेंट के नाम पर हमें अकेले में रख दिया गया है. बड़े बड़े पिंजड़े में\n\nब्रो! तुम लोग वहां आजादी की हवा में सांस ले रहे हो. यहां अपने गले में कॉलर है. जीपीएस लगा है और हर पल हम पर नजर रखी जा रही है. सही बता रहा हूं यहां आने के बाद प्राइवेसी की जो लंका लगाने की कोशिश हो रही है दो एक दिन से बड़ा फ्रस्ट्रेशन है.\n\nकल की ही तो बात है अपने साथ आई 'पिंकी चीता के मोबाइल पर एक व्हाट्सएप आया था. वो अपना चश्मा वही नामीबिया छोड़कर आ गयी थी तो उस व्हाट्सएप को मैंने ही पढ़ा. दिल को भारत की मेहमान नवाजी देखकर शाद था, उदास हो गया. यहां का कोई बिश्नोई समाज है. अपने को पशु प्रेमी कहता है और अपने को हिरणों का रक्षक बताता है. आहत है.\n\nबिश्नोई समाज इस बात को लेकर मध्य प्रदेश की सरकार से सवाल कर रहा है कि आखिर उनकी हिम्मत कैसे हुई हमारे खाने के लिए हिरन राजस्थान से एमपी लाने की. बिश्नोई भाइयों का ये सवाल पूछना भर था एमपी की सरकार बैकफुट पर आ गयी है. यहां हमारे जो सेवादार हैं, बता रहे थे कि यहां भारत में चुनाव टाइप का कुछ होता है. और अगले साल राजस्थान में चुनाव होने हैं तो सरकार इसे सीरियस मैटर मान रही है.\n\nवो तो मैं बंद हूं वरना जाता और सवाल करता बिश्नोई समाज के लीडर लोगों से कि क्यों भइया काहे हमें पालक, लौकी, भिंडी, टिंडे, गोभी और पनीर खिलाने पर तुले हो? ये तुम्हारा खाना है तुमको ही मुबारक!\n\nब्रो! सीरियसली एक बात कहूं. जितना देखा भारत देश अच्छा है और एमपी उससे भी गज़ब है लेकिन यहां विपक्ष नाम की कोई चीज है उसने तो मेरा दिमाग ख़राब कर के रख दिया है. कह रहा है कि पीएम मोदी को क्या ही जरूरत थी नामीबिया से चीते मंगवाने की? गाय मर रही हैं उन्हीं को बचा लिया जाता.\n\nमतलब जैसे लॉजिक दिए जा रहे हैं मेरी तो समझ से परे हैं. कई लोग ऐसे भी दिखे जिन्हें जब हमारी टांग खींचने के नाम पर कुछ नहीं मिला तो उन्होंने महंगाई, बेरोजगारी, पेट्रोल डीजल को मुद्दा बना लिया. बताओ भला ये भी कोई बात हुई? कल अभी नीम के पेड़ की छांव में आराम फरमाते हुए एक विचार यूं ही मन में आया कि पीएम मोदी ने हमें वहां नामीबिया से मंगवाया है तो ये सारा ड्रामा, ये सारा टंटा शायद उस नाते हो रहा है.\n\nब्रो एक मजे की बात सुने यहां हिंदुस्तान में कोई पार्टी है... क्या नाम था उसका? हां याद आया कांग्रेस पार्टी! कांग्रेस का कहना है कि चीते इंडिया आएंगे ये प्लान पीएम मोदी का नहीं बल्कि कांग्रेस का था. अब इन बातों में कितनी सच्चाई है ईश्वर ही जानें.\n\nहां ब्रो एक बात और. जिस बात का टेंशन मुझे सबसे ज्यादा है वो है जान का खतरा. अभी कल की ही बात है अपने फेन्स पर अपना पक्का दुश्मन तेंदुआ कूद गया था. वो तो भगवान भला करे हमारे सेवादारों और उनके हाथियों का जिन्होंने हमारी जान बचा ली. जब तक हम बंद हैं तब तक मैटर ठीक है लेकिन आजादी पाने के बाद हम बच जाएं सवाल अभी से मुझे परेशान कर रहा है.\n\nखैर अभी ज्यादा दिन नहीं हुए हैं इसलिए इतनी ही बातें सीखी. इतना ही समझा आगे कुछ होगा तो तुमको अपडेट दिया जाएगा. तुम लोग जब आओगे यहां तो यकीन मानना हमारा एक्सपीरियंस तुम्हारे बहुत काम आने वाला है. लैटर लंबा हो गया है. अब अपनी बातों को विराम दे रहा हूं इसलिए तब तक कम लिखे को ज्यादा समझना.\n\nतुम्हारा ब्रो\n\nभूरा चीता\n\nये भी पढ़ें -\n\nपीएम मोदी के बर्थडे पर नामीबिया से चीता आ तो रहा है, लेकिन चुनौती कई हैं...\n\nगुजरात के वो आवारा करोड़पति कुत्ते, जिन्हें देखकर आप कहेंगे, 'अगले जनम मोहे कुत्ता ही कीजो!'\n\nइन 3 चीतों के शिकार के साथ भारत में खत्म हो गई थी इस प्रजाति की कहानी",
    "Cheetah in India: '...अब बिल्ली मौसी भौंक तो नहीं सकती', चीतों को लेकर अखिलेश यादव के बयान पर केशव प्रसाद मौर्य का तंज": "UP News: चीते (Cheetah) की आवाज को लेकर समाजवादी पार्टी (Samajwadi Party) नेता अखिलेश यादव (Akhilesh Yadav) के व्यंग्य भरे बयान के बाद अब यूपी के डिप्टी सीएम केशव प्रसाद मौर्य (Keshav Prasad Maurya) ने उनकी खिंचाई की है. केशव प्रसाद ने आज एक ट्वीट में उनका नाम लिए बिना लिखा कि बिल्ली मौसी भौंक तो नहीं सकती. दरअसल अखिलेश यादव ने नामीबिया से लाए गए चीते का वीडियो शेयर करते हुए लिखा था, 'सबको इंतजार था दहाड़ का, पर ये तो निकला बिल्ली मौसी के परिवार का'\n\nकेशव प्रसाद ने दिया यह जवाब\n\nअखिलेश के इस ट्वीट पर केशव प्रसाद ने उनके मजे लेते हुए जवाब दिया, '‘भैंस रंभाती है’. गाय भी रंभाती है. शेर दहाड़ता है. बाघ गुर्राता है. चीता भी गुर्राता है. तेंदुआ कुत्ता तो भौंकता ही है. बिल्ली म्याऊं-म्याऊं करती है. हरेक प्राणी की अपनी प्राकृतिक आवाज़ होती है. अब बिल्ली मौसी भौंक तो नहीं सकती.'\n\nGreater Noida News: नौकरानी ने पंखिया गिरोह के साथ मिलकर रची थी लूट की साजिश, पुलिस ने डकैती का किया खुलासा\n\nसोशल मीडिया पर अखिलेश की जमकर खिंचाई\n\nपीएम नरेंद्र मोदी के जन्मदिन पर नामीबिया से 8 चीता लाया गया था. 70 साल में पहली बार भारत में कोई चीता लाया गया था. पीएम मोदी खुद मध्य प्रदेश में इससे जुड़े कार्यक्रम में शामिल हुए थे. इन चीतों को आगे मध्य प्रदेश के कुनो नैशनल पार्क में छोड़ा जाएगा. इस खबर के बाद से विपक्ष बीजेपी पर हमलावर है, कांग्रेस जहां क्रेडिट की लड़ाई लड़ रही है वहीं सपा नेता अखिलेश यादव ने तो अजीब बयान दे डाला. अखिलेश यादव ने पिंजड़े में बंद चीते का वीडियो शेयर किया और कहा कि यह तो बिल्ली मौसी के परिवार का है. इस पर सोशल मीडिया पर उनकी कई लोगों ने जमकर खिंचाई कर दी. कई लोगों ने तो उनकी विदेशी डिग्री पर ही सवाल कर दिए. वहीं अब बीजेपी ने भी उनको जवाब दिया है.\n\nये भी पढ़ें -\n\nBalrampur News: बलरामपुर के 65 गांवो में आदमखोर तेदुएं का आतंक, दो बच्चे सहित 12 मवेशियों को बनाया शिकार",
    "वर्ल्ड कप लीग के मुकाबले में नामीबिया ने बड़ी जीत दर्ज की": "आईसीसी क्रिकेट वर्ल्ड कप लीग 2 के पांचवें मैच में भी नामीबिया (Namibia) ने जीत हासिल की है। नामीबिया ने पापुआ न्यू गिनी (Papua New Guinea) की टीम को 167 रनों के बड़े अंतर से पराजित कर दिया। पहले खेलते हुए नामीबिया ने 4 विकेट पर 284 रन बनाए। जवाब में खेलते हुए पापुआ न्यू गिनी की टीम 42.4 ओवर में 117 रन बनाकर आउट हो गई। इस तरह से नामीबिया ने एक बड़ी जीत अर्जित की।\n\nटॉस जीतकर पहले बल्लेबाजी करते हुए नामीबिया ने धाकड़ शुरुआत की। लॉरेंस और ला कॉक ने पहले विकेट के लिए 55 रनों की बेहतरीन भागीदारी की। इस बीच लॉरेंस 28 रन बनाकर आउट हो गए। कुछ ही देर में ला कॉक भी 20 रन बनाकर चलते बने। यहाँ से माइकल लिंजेन और बार्ड ने मिलकर एक अर्धशतकीय भागीदारी की। बार्ड के 21 रन बनाकर आउट होने पर कप्तान इरास्मस क्रीज पर आए। दोनों ने मिलकर एक बेहतरीन शतकीय भागीदारी की। इरास्मस अपना अर्धशतक बनाकर 68 रन के निजी स्कोर पर आउट हो गए। लिंजेन ने अपना शतक पूरा कर लिया। वह 119 रन बनाकर नाबाद रहे। इस तरह टीम ने 4 विकेट पर 284 रन का स्कोर हासिल किया। न्यू गिनी के लिए नॉर्मन वनुआ ने सबसे ज्यादा 3 विकेट हासिल किये।\n\nजवाबी पारी में खेलते हुए पापुआ न्यू गिनी के ओपनर बल्लेबाज लेगा सियाका जल्दी आउट हो गए। वह अपना खाता भी नहीं खोल पाए। यहाँ से एक के बाद एक कई विकेट गिरे जो अंत तक गिरते रहे। नॉर्मन वनुआ ने सबसे ज़्यादा 38 रन बनाए और अन्य बल्लेबाज फ्लॉप रहे। इस तरह न्यू गिनी 117 रन बनाकर सिमट गई। नामीबिया के लिए बर्नार्ड स्कॉल्ट्ज ने 3 विकेट हासिल किये।\n\nLIVE POLL Q. 0 votes so far",
    "Top News: चीते वाला विमान...नामीबिया से बड़ी भरी उड़ान": "Top News: चीते वाला विमान...नामीबिया से बड़ी भरी उड़ान\n\n| Updated: Sep 17, 2022, 02:49 AM IST\n\nइस खंड में, आपको ज़ी न्यूज़ दिखाता है दिन की बड़ी ख़बरें। सेगमेंट Top News ज़ी न्यूज़ के महत्वपूर्ण समाचार बुलेटिन का एक हिस्सा है जिसमें हम सभी महत्वपूर्ण ख़बरों को शामिल करते हैं।",
    "Kuno National Park में पीएम नरेंद्र मोदी की मेहमान नवाजी के लिए बड़ी संख्या में काटे गए थे पेड़? जानें क्या है सच | Zee Business": "PM Narendra Modi Kuno National Park Visit: प्रधानमंत्री नरेंद्र मोदी के जन्मदिन पर नामीबिया (Namibia) से 8 चीतों को भारत लाया गया था. ये चीते 17 सितंबर को भारत आए थे, जिन्हें खुद पीएम मोदी ने मध्य प्रदेश के श्योपुर जिले (Sheopur District) में स्थित कूनो नेशनल पार्क में छोड़ा था. भारत में विलुप्त हो चुकी चीतों (Cheetah) की प्रजाति को एक बार फिर से नया जीवन देने की इस कोशिश को देशभर की मीडिया ने शानदार तरीके से कवर किया था. इस पूरे इवेंट को लेकर एक अंग्रेजी अखबार ने अपनी खबर में दावा किया था कि कूनो नेशनल पार्क में प्रधानमंत्री मोदी के विजिट को लेकर कई तरह के इंतजाम किए गए थे, जिसमें बड़ी संख्या में पेड़ों को भी काटा गया था.\n\nसेसईपुरा एफआरएच और टूरिज्म जंगल लॉज में की गई थी पीएम मोदी के ठहरने की व्यवस्था\n\nPIB Fact Check ने इस खबर को फर्जी बताया है जिसमें दावा किया गया कि कूनो नेशनल पार्क में प्रधानमंत्री नरेंद्र मोदी के विजिट को लेकर की गई व्यवस्थाओं में बड़ी संख्या में पेड़ों को काटा गया था. PIB Fact Check ने बताया कि पीएम मोदी के विजिट को लेकर कूनो नेशनल पार्क में कोई पेड़ नहीं काटे गए थे. श्योपुर में आए प्रधानमंत्री के ठहरने की व्यवस्था श्योपुर जिले के सेसईपुरा एफआरएच और टूरिज्म जंगल लॉज में किया गया था.\n\nA media report in 'The Asian Age' claims that a large no of trees were cut in Kuno Wildlife Sanctuary to make arrangements for PM's visit for the release of 8 Cheetahs #PIBFactcheck\n\n\n\n▶️No trees were cut\n\n▶️Lodging arrangements were made at Sesaipura FRH & Tourism Jungle Lodge pic.twitter.com/rNkBhXEkTo — PIB Fact Check (@PIBFactCheck) September 23, 2022\n\nप्रधानमंत्री नरेंद्र मोदी ने मादा चीता का किया था नामकरण\n\nबताते चलें कि एक विशेष कार्बो विमान इन 8 चीतों को नामीबिया से लेकर भारत आया था. इन चीतों ने ग्वालियर स्थित भारतीय वायु सेना स्टेशन पर लैंड किया था. जिसके बाद इन्हें श्योपुर के कूनो नेशनल पार्क लाया गया था. जहां पीएम मोदी ने खुद उन्हें कूनो नेशनल पार्क में छोड़ा था. पीएम मोदी ने पार्क में चीतों को छोड़ने के बाद उनकी तस्वीरें भी ली थीं. इसके अलावा पीएम मोदी ने एक मादा चीते का नामकरण भी किया था, उन्होंने मादा चीते को 'आशा' नाम दिया था. आशा की उम्र 4 साल है.",
    "PM Modi Birthday: बर्थडे पर PM Modi ने देशवासियों को दिया रिटर्न गिफ्ट, नामबिया से आए 8 चीतों को कूनो नेशनल पार्क में छोड़ा, देखें तस्वीरें": "कुनो नेशनल पार्क में छोड़े गए चीतों को देखने के लिए देशवासियों को कुछ महीने का धैर्य दिखाना होगा, इंतजार करना होगा. आज ये चीते मेहमान बनकर आए हैं इस क्षेत्र से अनजान हैं.कुनो नेशनल पार्क को ये चीते अपना घर बना पाएं, इसके लिए हमें इन चीतों को भी कुछ महीने का समय देना होगा.",
    "देश-प्रदेश की जैव विविधता को समृद्ध बनाएंगे नामीबिया से आए चीते: विष्णुदत्त शर्मा": "भोपाल, 17 सितंबर (हि.स.)। प्रधानमंत्री नरेंद्र मोदी ने अपने जन्मदिवस पर कूनो नेशनल पार्क के बाड़े में चीतों को छोड़कर समय को 70 वर्ष पूर्व की स्थिति में लौटाने का प्रयास किया है। उस समय देश और प्रदेश के वन क्षेत्रों में बड़ी संख्या में चीते पाए जाते थे। कूनो नेशनल पार्क से देश में चीतों को फिर से बसाने की जो शुरुआत हुई है, यह देश-प्रदेश के वन्य जीवन के इतिहास की अभूतपूर्व घटना है, जिसके लिए मैं प्रधानमंत्री जी और मुख्यमंत्री शिवराजसिंह चौहान का आभार जताता हूं, साथ ही देश-प्रदेश की जनता को बधाई देता हूं।\n\nयह बात भाजपा के प्रदेश अध्यक्ष विष्णुदत्त शर्मा ने शनिवार को प्रधानमंत्री नरेंद्र मोदी द्वारा कूनो में नामीबिया से आए चीतों को छोड़े जाने पर प्रसन्नता व्यक्त करते हुए कही। उन्होंने कहा कि हमारा देश सिर्फ आध्यात्म और कला-संस्कृति की दृष्टि से नहीं, बल्कि जैव विविधता की दृष्टि से भी काफी समृद्ध रहा है। लेकिन संरक्षण के प्रयास न किए जाने, वनों की अंधाधुंध कटाई और शिकार के कारण इस पर बहुत बुरा प्रभाव पड़ा। 1952 के आते-आते तो देश से चीते विलुप्त ही हो गए थे। प्रधानमंत्री नरेंद्र मोदी एवं मुख्यमंत्री शिवराजसिंह चौहान की सरकारों ने चीतों को एक बार फिर से बसाने के लिए अथक प्रयास किए। नामीबिया की सरकार से इसके लिए समझौता किया गया और चीतों को फिर से बसाने के लिए उपयुक्त स्थान की तलाश की गई। इसके लिए प्रदेश के पालपुर-कूनो नेशनल पार्क को चुने जाने के बाद मुख्यमंत्री चौहान की सरकार ने वहां पर उन तमाम चीजों और सुविधाओं को उपलब्ध कराया, जो चीतों की बसाहट की दृष्टि से आवश्यक मानी जाती हैं। कूनो में नामीबिया से लाए गए चीतों की पहली खेप को छोड़े जाने के साथ ही प्रधानमंत्री मोदी और मुख्यमंत्री चौहान के ये प्रयास सफल हो गए हैं। शर्मा ने आशा जताई कि नामीबिया से आए चीते कूनो के वातावरण में ढलकर अपनी आबादी बढ़ाएंगे और देश-प्रदेश की जैव विविधता को समृद्ध बनाएंगे।\n\nहिन्दुस्थान समाचार/केशव दुबे",
    "नामीबिया से आए चीतों के भारत में 24 घंटे पूरे, नए माहौल में दिखे सहमे-सहमे": "AIIMS-Delhi: 16 महीने के बच्चे की किडनी ने बचाई 5 साल के बच्चे की जान, AIIMS में सफल ट्रांसप्लांट",
    "चीता और अदनान सामी में क्या है कॉमन? सिंगर ने तस्वीर शेयर कर खुद बताया": "Adnan Sami Pics: देश के प्रधानमंत्री नरेंद्र मोदी (PM Narendra Modi) ने अपने जन्मदिन अवसर पर नामीबिया (Namibia) से मंगवाए गए चीतों को मध्य प्रदेश के कूनो नेशनल पार्क में छोड़ दिया है. प्रोजेक्ट चीता (Project Cheetah) के तहत इन नामीबियाई चीतों को लेकर हर तरफ चर्चा हो रही है. इस मामले को मद्देनजर रखते हुए बॉलीवुड के मशहूर सिंगर अदनान सामी (Adnan Sami) ने सोशल मीडिया पर खास पोस्ट किया है, जिसमें अदनान एक चीता के साथ नजर आ रहे हैं. साथ ही अदनान खुद में और चीता में कॉमन चीज को लेकर बड़ी बात भी कह रहे हैं.\n\nअदनान ने चीता के साथ शेयर की फोटो\n\nहिंदी सिनेमा के दमदार सिंगर अदनान सामी ने हाल ही में अपने ऑफिशियल इंस्टाग्राम हैंडल पर लेटेस्ट तस्वीरें शेयर कीं हैं. इन फोटो में अदनान सामी एक चीता के साथ नजर आ रहे हैं. चीते के साथ अदनान की ये तस्वीरें काफी जबरदस्त लग रही हैं. इन फोटो से ज्यादा खास अदनान की ओर से दिया गया कैप्शन है. इस कैप्शन में अदनान सामी खुद में और चीता में सामान्य चीज के बारे में जिक्र कर रहे हैं. दरअसल अदनान सामी ने अपनी इन लेटेस्ट तस्वीरों के कैप्शन में लिखा है कि- ''घर में स्वागत है चीते, हम दोनों में कुछ समानता है. 'गति', आप अपने पैरों पर और मैं अपने उंगलियों पर.'' मतलब ये है कि बतौर सिंगर और म्यूजिशियन अदनान सामी अपनी उंगलियों का जादू पियानों पर चलाते हुए कई बार देखे जा चुके हैं. सोशल मीडिया पर अदनानी सामी के ये तस्वीरें काफी छा रही हैं.\n\nView this post on Instagram A post shared by ADNAN 2.0 (@adnansamiworld)\n\nलोगों ने दिए ऐसे रिएक्शन\n\nअदनान सामी (Adnan Sami) की ये लेटेस्ट तस्वीरें सोशल मीडिया पर काफी पसंद की जा रही हैं. फैन्स अदनान की इन फोटो पर जमकर लाइक और कमेंट कर रहे हैं. वहीं कई यूजर अदनान सामी की इन लेटेस्ट तस्वीरों पर अपनी प्रतिक्रिया दे रहे हैं. जिसके आधार पर एक यूजर ने लिखा है कि-'आपके म्यूजिक की तरह इन फोटो का कैप्शन भी काफी शानदार है.' एक अन्यू यूजर ने लिखा है कि- 'चीता और आप दोनों काफी मजबूत हो.'\n\nयह भी पढ़ें-\n\n'तुम्हारी दो मां है..' कहकर जब Ali Asgar की बेटी को स्कूल में चिढ़ाते थे बच्‍चे, वीडियो देख रो पड़ेंगे आप\n\nVivek Agnihotri: बायकॉट बॉलीवुड ट्रेंड को विवेक अग्निहोत्री ने बताया सही, कहा- 'इसका परिणाम होगा सकारात्मक'",
    "मेहमानों को अपनी बीवी के साथ सुलाते हैं यहां के लोग, सबसे सुंदर होती हैं महिलाएं!": "नई दिल्लीः दुनिया में कई ऐसी जनजातियां हैं जो अपने अनोखे रीति-रिवाज के लिए जानी जाती हैं. ऐसी ही एक जनजाति है हिंबा, जो कि अफ्रीकी देश नामीबिया के कुनैन प्रांत में निवास करती है. यह इलाका दुनिया के सबसे सूखे इलाकों में शुमार किया जाता है, जिसके चलते हिंबा जनजाति के रीति-रिवाज भी ऐसे हैं, जिनमें कम से कम पानी का इस्तेमाल होता है. तो आइए जानते हैं कि क्यों खास है ये जनजाति-\n\nशादी के दिन नहाती हैं लड़कियां\n\nहिंबा जनजाति की लड़कियां सिर्फ शादी के दिन नहाती हैं. दरअसल पानी की कमी के चलते ही यह रीति बनी होगी. हिंबा जनजाति की महिलाएं नहाती नहीं हैं लेकिन फिर भी उनके शरीर से कोई बदबू नहीं आती है. इसकी वजह है एक खास किस्म का पेस्ट जो तेल में एक खनिज की धूल मिलाकर तैयार किया जाता है.\n\nहिंबा जनजाति की महिलाएं रोजाना इस लेप को अपने शरीर पर लगाती हैं. यह लेप ना सिर्फ महिलाओं को धूप से बचाता है बल्कि कीट पतंगों से भी शरीर की रक्षा करता है. लेप के चलते ही हिंबा जनजाति की महिलाओं का रंग हल्का लाल रंग का दिखाई देता है. साथ ही हिंबा जनजाति की महिलाएं खास जड़ी बूटियों का धुआं अपने शरीर को लगाती हैं, जिससे इनके शरीर से खुशबू आती है.\n\nमेहमानों का रखा जाता है खास ख्याल\n\nहिंबा जनजाति की महिलाएं अफ्रीका में सबसे सुंदर मानी जाती हैं. यहां एक और अनोखी परंपरा है. दरअसल यहां के लोग मेहमानों की आवभगत के लिए जाने जाते हैं और अपने घर आने वाले मेहमानों को अपनी बीवी के साथ सेक्स करने की छूट देते हैं. इस दौरान महिला का पति या तो दूसरे कमरे में सोता है या फिर घर के बाहर सोता है. हिंबा जनजाति में पुरुषों को एक से ज्यादा महिलाओं के साथ संबंध बनाने की आजादी होती है. वहीं महिलाएं भी दूसरे पुरुषों के साथ शारीरिक संबंध बना सकती हैं. नामीबिया में हिंबा जनजाति के लोगों की संख्या करीब 50 हजार है.",
    "प्रधानमंत्री के जन्मदिन पर नामीबिया से आएंगे 8 चीते, पर्यावरण मंत्री 11 सितंबर को जाएंगे कूनो अभ्यारण्य": "नई दिल्ली, 07 सितंबर (हि.स.)। देश में 70 सालों के बाद मध्यप्रदेश के कूनो- पालपुर वन्यजीव अभ्यारण्य में चीते दिखाई देने वाले हैं। इस अभ्यारण्य में नामीबिया से आठ चीते लाए जा रहे हैं। इस संबंध में नामीबिया से विशेषज्ञ मध्यप्रदेश पहुंच रहे हैं और उम्मीद है कि आठों चीतें 16 सितंबर से पहले देश में विशेष विमान से पहुंच जाएंगे। 17 सितंबर को प्रधानमंत्री नरेन्द्र मोदी के जन्मदिन के मौके पर इन सभी चीतों को अभ्यारण्य में छोड़ा जाएगा। इस कार्यक्रम में खुद प्रधानमंत्री मौजूद रहेंगे।\n\nकेन्द्रीय वन एवं पर्यावरण मंत्रालय के मुताबिक इस संबंध में सारी तैयारियां पूरी की जा चुकी हैं। तैयारियों का जायजा लेने केन्द्रीय वन एवं पर्यावरण मंत्री भूपेन्द्र यादव रविवार को कूनो वन अभ्यारण्य जा रहे हैं।\n\nमंत्रालय के मुताबिक देश में नामीबिया और दक्षिण अफ्रीका से तकरीबन 25 से 30 चीते आने हैं। नामीबिया से दो चरणों में 12 चीते लाए जाने हैं। पहले चरण में 8 चीते लाए जाएंगे जिसमें से चार नर और चार मादा हैं। मंत्रालय के सूत्रों के अनुसार नामीबिया से लाए जाने वाले चीतों की स्वास्थ्य निगरानी के लिए विशेषज्ञों की टीमें गठित कर दी गई हैं। कुछ विशेषज्ञ नामीबिया से भी चीतों के साथ आ रहे हैं।\n\nउल्लेखनीय है कि देश में एशियाटिक जंगली चीते तकरीबन 70 सालों से विलुप्त श्रेणी में है। केन्द्र सरकार ने साल 2009 में चीता पुनर्वास योजना बनाई थी, जिसे सुप्रीम कोर्ट ने 2020 में मंजूरी दी इसके बाद सरकार के प्रयासों से कूनो-पालपुर वन्यजीव अभयारण्य में नामीबिया से लाए जा रहे है। देश में एमपी के कूनो-पालपुर वन्यजीव अभयारण्य को भारत का पहला चीता अभयारण्य नामित किया गया है।\n\nहिन्दुस्थान समाचार/ विजयालक्ष्मी",
    "नामीबिया की टीम ने वर्ल्ड कप लीग मैच में अमेरिका को दी पटखनी": "आईसीसी क्रिकेट वर्ल्ड कप लीग दो के चौथे मैच में भी अमेरिका को हार का सामना करना पड़ा है। पहले बल्लेबाजी करते हुए नामीबिया की टीम ने 5 विकेट के नुकसान पर 254 रनों का स्कोर खड़ा किया। जवाब में खेलते हुए यूएसए की टीम 7 विकेट पर 186 रनों का स्कोर ही बना पाई। इस तरह से नामीबिया की टीम ने 68 रनों से जीत दर्ज की।\n\nयूएसए ने टॉस जीतकर पहले गेंदबाजी करने का निर्णय लिया और यह सही साबित हुआ। नामीबिया के ओपनर बल्लेबाज डिवान ला कॉक महज 6 रन बनाकर आउट हो गए। इसके बाद लॉरेंस और बार्ड ने बेहतरीन बल्लेबाजी का प्रदर्शन करते हुए दूसरे विकेट के लिए 93 रन जोड़े। दोनों ही बल्लेबाज अपने-अपने अर्धशतक बनाने में सफल रहे। इस बीच बार्ड 53 रन बनाकर आउट हो गए। यहाँ से लॉरेंस और इरास्मस ने एक अर्धशतकीय भागीदारी की। इस बीच लॉरेंस 57 रन बनाकर आउट हो गए। कप्तान इरास्मस ने एक छोर पर टिककर बेहतरीन बल्लेबाजी का प्रदर्शन किया। वह 87 रन बनाकर आउट हुए। उनके अलावा स्मिट 29 रन बनाकर नाबाद रहे। इस तरह नामीबिया की टीम ने 5 विकेट पर 254 रन बनाए। यूएस की टीम के लिए नेत्रावल्कर ने सबसे ज्यादा 3 विकेट हासिल किये।\n\nजवाब में खेलते हुए अमेरिकी टीम ने स्टीवन टेलर का विकेट गंवाया। वह 13 रन बनाकर आउट हो गए। उनके बाद सैतेजा मुक्कामुल्ला भी 29 रन के निजी स्कोर पर आउट हो गए। कप्तान मोनांक पटेल 30 रन बनाने में सफल रहे। हालांकि छोटी-छोटी पारियां हर बल्लेबाज ने खेली लेकिन लक्ष्य तक पहुँचने के लिए ये पारियां नाकाफी थीं। इस तरह यूएस की टीम 7 विकेट पर 186 रन ही बना पाई।\n\nLIVE POLL Q. 0 votes so far",
    "भारत में लौटा चीता, पीएम मोदी ने नामीबिया से लाये चीतों को कुनो नेशनल पार्क में छोड़ा": "17 September. 2022. New Delhi. प्रधानमंत्री नरेन्द्र मोदी ने आज भारत से विलुप्त हो चुके जंगली चीतों को कुनो नेशनल पार्क में छोड़ा। नामीबिया से लाए गए इन चीतों को ‘प्रोजेक्ट चीता’, जोकि मांसाहारी बड़े जंगली जानवरों के अंतर-महाद्वीपीय स्थानांतरण की दुनिया की पहली परियोजना है, के तहत भारत में पेश किया जा रहा है। इन आठ चीतों में से पांच मादा और तीन नर हैं।\n\nप्रधानमंत्री ने कुनो नेशनल पार्क में दो रिलीज पॉइंट पर इन चीतों को छोड़ा। प्रधानमंत्री ने कार्यक्रम स्थल पर चीता मित्रों, चीता पुनर्वास प्रबंधन समूह और छात्रों के साथ बातचीत भी की। इस ऐतिहासिक अवसर पर, प्रधानमंत्री ने राष्ट्र को संबोधित किया।\n\nप्रधानमंत्री द्वारा कुनो नेशनल पार्क में जंगली चीतों को छोड़े जाने का कदम भारत के वन्य जीवन एवं प्राकृतिक वास को पुनर्जीवित करने व उनमें विविधता लाने के उनके प्रयासों का हिस्सा है। चीता को 1952 में भारत से विलुप्त घोषित कर दिया गया था। जिन चीतों को छोड़ा गया है, वे नामीबिया के हैं और उन्हें इस साल की शुरुआत में हस्ताक्षरित एक समझौता ज्ञापन के तहत भारत लाया गया है। भारत में चीता को ‘प्रोजेक्ट चीता’, जोकि मांसाहारी बड़े जंगली जानवरों के अंतर-महाद्वीपीय स्थानांतरण की दुनिया की पहली परियोजना है, के तहत लाया जा रहा है।\n\nये चीता भारत में खुले जंगल और चरागाहों के इकोसिस्टम को बहाल करने में मदद करेंगे। इससे जैव विविधता के संरक्षण में मदद मिलेगी और यह जल सुरक्षा, कार्बन पृथक्करण और मृदा की नमी के संरक्षण जैसी इकोसिस्टम से जुड़ी सेवाओं को बढ़ाने में मदद करेगा, जिससे बड़े पैमाने पर समाज को लाभ होगा। यह प्रयास पर्यावरण एवं वन्यजीव संरक्षण के प्रति प्रधानमंत्री की प्रतिबद्धता के अनुरूप है और यह पर्यावरण के अनुकूल विकास एवं इकोटूरिज्म की गतिविधियों के जरिए स्थानीय समुदाय की आजीविका के अवसरों में वृद्धि करेगा।\n\nभारत की धरती पर चीतों को फिर से लौटाने का यह ऐतिहासिक कदम पिछले आठ वर्षों में स्थिरता और पर्यावरण संरक्षण सुनिश्चित करने के विभिन्न उपायों की एक लंबी श्रृंखला का हिस्सा है, जिसके परिणामस्वरूप पर्यावरण संरक्षण और स्थिरता के क्षेत्र में महत्वपूर्ण उपलब्धियां हासिल हुई हैं। वर्ष 2014 में संरक्षित क्षेत्रों का जो कवरेज देश के कुल भौगोलिक क्षेत्र का 4.90 प्रतिशत था, वह अब बढ़कर 5.03 प्रतिशत हो गया है। वर्ष 2014 में देश में जहां कुल 1,61,081.62 वर्ग किलोमीटर क्षेत्रफल के साथ 740 संरक्षित क्षेत्र थे, वहीं अब कुल 1,71,921 वर्ग किलोमीटर क्षेत्रफल के साथ 981 संरक्षित क्षेत्र हो गए हैं।\n\nपिछले चार वर्षों में वन और वृक्षों के कवरेज में 16,000 वर्ग किलोमीटर की वृद्धि हुई है। भारत दुनिया के उन चंद देशों में शामिल है जहां वन क्षेत्र लगातार बढ़ रहा है।\n\nकम्युनिटी रिजर्व की संख्या में भी वृद्धि हुई है। वर्ष 2014 में जहां सिर्फ 43 कम्युनिटी रिजर्व थे, 2019 में उनकी संख्या बढ़कर 100 से भी अधिक हो गई है।\n\nभारत में 52 टाइगर रिजर्व हैं, जोकि 18 राज्यों के लगभग 75,000 वर्ग किलोमीटर क्षेत्र में फैले हुए हैं। यहां दुनिया के लगभग 75 प्रतिशत जंगली बाघ बसते हैं। भारत ने लक्षित वर्ष 2022 से चार साल पहले 2018 में ही बाघों की संख्या को दोगुना करने का लक्ष्य हासिल कर लिया। भारत में बाघों की संख्या 2014 में 2,226 से बढ़कर 2018 में 2,967 हो गई है।\n\nबाघों के संरक्षण के लिए बजटीय आवंटन 2014 में 185 करोड़ रुपये से बढ़कर 2022 में 300 करोड़ रुपये हो गया है।\n\nएशियाई शेरों की संख्या में 28.87 प्रतिशत की वृद्धि दर (अब तक की सबसे अधिक वृद्धि दरों में से एक) के साथ निरंतर वृद्धि हुई है। एशियाई शेरों की संख्या 2015 में 523 से बढ़कर 674 हो गई है।\n\nभारत में अब (2020) तेन्दुओं की संख्या 12,852 है, जबकि 2014 के पिछले अनुमानों के अनुसार यह संख्या 7910 ही थी। तेन्दुओं की संख्या में 60 प्रतिशत से अधिक की वृद्धि दर्ज की गई है।\n\nइस अवसर पर मध्य प्रदेश के राज्यपाल मंगूभाई पटेल, मुख्यमंत्री शिवराज सिंह चौहान, केन्द्रीय मंत्री नरेन्द्र सिंह तोमर, भूपेन्द्र यादव, ज्योतिरादित्य एम. सिंधिया और अश्विनी चौबे उपस्थित थे।\n\nअत्याधुनिक तकनीक से सुसज्जित उत्तराखंड के समाचारों का एकमात्र गूगल एप फोलो करने के लिए क्लिक करें…. Mirror Uttarakhand News\n\n( उत्तराखंड की नंबर वन न्यूज, व्यूज, राजनीति और समसामयिक विषयों की वेबसाइट मिरर उत्तराखंड डॉट कॉम से जुड़ने और इसके लगातार अपडेट पाने के लिए नीचे लाइक बटन को क्लिक करें)"
}