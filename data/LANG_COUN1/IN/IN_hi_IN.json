{
    "Bharat Jodo Yatra: भारत जोड़ो यात्रा से आसान होगी राजस्थान में कांग्रेस की राह?": "देश की सियासी नब्ज़ पर पकड़ मजबूत करने के लिए राहुल गांधी भारत जोड़ो यात्रा निकाल रहे हैं. ऐसे में राजस्थान में खड़े हुए सियासी तूफान के बाद ये सवाल उठता है कि क्या कांग्रेस खुद को ही जोड़ने में नाक़ाम साबित हो रही है? देखिये हमारी ये ग्राउंड रिपोर्ट",
    "विश्व पटल पर आज भारत का रुख काफी मायने रखता है: जयशंकर": "वाशिंगटन, 26 सितंबर (भाषा) विदेश मंत्री एस. जयशंकर ने रविवार को कहा कि विश्व पटल पर आज भारत काफी मायने रखता है और प्रधानमंत्री नरेंद्र मोदी की वजह से भारत के रुख को महत्व दिया जाता है।\n\nसंयुक्त राष्ट्र महासभा के उच्च स्तरीय सत्र से इतर जयशंकर ने न्यूयॉर्क में कई विश्व नेताओं से मुलाकात की। जयशंकर ने कहा कि इन बैठकों में मिली प्रतिक्रिया के आधार पर वह उक्त बात कह सकते हैं।\n\nजयशंकर ने भारत एवं अमेरिका के ‘फ्रेंडशिप काउंसिल एंड फाउंडेशन फॉर इंडिया एंड इंडियन डायसपोरा स्टडीज़’ (एफआईआईडीएस) द्वारा आयोजित एक कार्यक्रम में भारतीय-अमेरिकी समुदाय के साथ बातचीत में कहा कि आज विश्व पटल पर भारत की महत्वपूर्ण भूमिका है और प्रधानमंत्री नरेंद्र मोदी के नेतृत्व एवं उनकी नीतियों की वजह से भारत के रुख को गंभीरता से लिया जाता है।\n\nउन्होंने न्यूयॉर्क में उनकी बैठकों के संदर्भ में कहा, ‘‘ आज हमारा रुख मायने रखता है, हमारे विचार मायने रखते हैं...इनमें आज बड़े मुद्दों से निपटने की क्षमता है। मेरा मानना है कि पिछले छह दिन में की गई वार्ताओं से यह बात प्रमुखता से सामने आई है।’’\n\nयूक्रेन के एक सवाल पर जयशंकर ने कहा कि आज दुनिया की स्थिति ऐसी है कि एक बड़े संघर्ष का असर पूरी दुनिया पर पड़ता है।\n\nउन्होंने कहा, ‘‘मुझे लगता है कि इस संघर्ष के कई पहलू हैं और शायद उनमें से कुछ से (पहले) निपटा जा सकता है।’’\n\nदेश के विभिन्न हिस्सों से लॉस एंजिलिस और ह्यूस्टन तक के भारतीय-अमेरिकी इस कार्यक्रम में शामिल होने के लिए पहुंचे। संयुक्त राष्ट्र की वार्षिक महासभा में हिस्सा लेने के लिए न्यूयॉर्क में चार दिन तक रुकने के बाद विदेश मंत्री अमेरिकी राजधानी वाशिंगटन पहुंचे।\n\nवाशिंगटन यात्रा के दौरान जयशंकर अमेरिका के विदेश मंत्री एंथनी ब्लिंकन, रक्षा मंत्री लॉयड ऑस्टिन और राष्ट्रीय सुरक्षा सलाहकार जेक सुलिवन से मुलाकात कर सकते हैं। वह ‘कॉरपोरेट’ क्षेत्र और थिंक-टैंक समुदाय के लोगों से भी बातचीत कर सकते हैं।\n\nउन्होंने कहा, ‘‘ एक राजनयिक के तौर पर मेरे अभी तक के कार्यकाल में शायद सबसे बड़ा बदलाव जो मैंने देखा और मुझे इसका हिस्सा बनने का सौभाग्य मिला, वह भारत और अमेरिका के बीच संबंधों में आया बदलाव है।’’\n\nमंत्री ने कहा कि भारतीय-अमेरिकी दोनों देशों के बीच एक पुल के तौर पर इस बदलाव का हिस्सा रहे हैं। उन्होंने कहा कि इस संबंध को मजबूत करने में भारतीय-अमेरिकी समुदाय की एक बड़ी भूमिका है और इसके बारे में जितना बोला जाए कम हैं।\n\nजयशंकर ने कहा, ‘‘ भारत, अमेरिका के संबंध केवल सरकारी नीतियों की वजह से नहीं, बल्कि भारतीय-अमेरिकियों की वजह से भी बदले हैं। ’’",
    "विदेशी कर्ज : भारत का बोझ कितने नियंत्रण में": "रिपोर्ट का यह 28वां संस्करण है, जिसमें 2021-22 की वर्तमान स्थिति की समीक्षा की गई है। मार्च 2022 के अंत तक भारत का विदेशी ऋण पिछले वर्ष के 573.7 बिलियन अमेरिकी डालर के आंकड़े के मुकाबले 8.2 फीसद बढ़कर 620.7 बिलियन अमेरिकी डालर हो गया था। हालांकि सकल घरेलू उत्पाद के अनुपात के रूप में विदेशी कर्ज 2022 मार्च के अंत में 19.9 फीसद तक कम हो गया, जो 2021 में इसी दौरान 21.2 फीसद था। विदेशी मुद्रा भंडार 2022 मार्च अंत में पिछले वर्ष की 100.6 फीसद के आंकड़े से घटकर मामूली तौर पर 97.8 फीसद हो गया है।\n\nविदेशी मुद्रा भंडार 2022 मार्च अंत में पिछले वर्ष की 100.6 फीसद के आंकड़े से घटकर मामूली तौर पर 97.8 फीसद हो गया है। विदेशी ऋण का 53.2 फीसद अमेरिकी डालर में बताया गया है, जबकि भारतीय रुपया में कुल ऋण का 31.2 फीसद है जो दूसरा सबसे बड़ा आंकड़ा है। लंबे समय के लिए ऋण की मात्रा 499.1 बिलियन अमेरिकी डालर अनुमानित है, जो कुल कर्ज का 80.4 फीसद है। कुल ऋण बोझ का 19.6 फीसद अल्पकालिक ऋण 121.7 बिलियन अमेरिकी डालर के आंकड़े पर पहुंचता है।\n\nपिछले डेढ़ दशक में भारत पर विदेशी कर्ज का बोझ लगातार बढ़ा है। वर्ष 2006 में विदेशी ऋण का निरपेक्ष मूल्य 139.1 अरब अमेरिकी डालर था और अब यह 620.7 अरब अमेरिकी डालर है। हालांकि, इस दौरान भारत की जीडीपी में भी कई गुना बढ़ोतरी हुई है। सकल घरेलू उत्पाद के अनुपात के रूप में बाहरी ऋण स्थायी स्तर पर बना हुआ है।\n\nवर्ष 2006 में भारत का जीडीपी अनुपात 17.1 फीसद था, फिर 2014 में बढ़कर 23.9 फीसद हो गया। बाद में 2022 में यह घटकर 19.9 फीसद हो गया, 2019 में अनुपात के बराबर ही। जैसे-जैसे सकल घरेलु उत्पाद (जीडीपी) बढ़ता है, अर्थव्यवस्था में बाहरी ऋण के कंपोनेंट भी बढ़ते जाते हैं। आर्थिक गतिविधि और निवेश में बढ़ोतरी होने का मतलब है कि कर्ज में वृद्धि होगी। उस ऋण का एक हिस्सा अंतरराष्ट्रीय वित्तीय बाजारों से प्राप्त किया जा सकता है। इसलिए सकल घरेलू उत्पाद के साथ विदेशी ऋण के बढ़ने में कुछ भी असामान्य नहीं है।\n\nऋण चुकाने के लिए किसी देश के पास पर्याप्त विदेशी मुद्रा भंडार होना चाहिए। वर्ष 2008 में कुल ऋण अनुपात में भारत का विदेशी मुद्रा भंडार 138.0 फीसद के आंकड़े के साथ सबसे उच्च स्तर पर था। यह 2014 में गिरकर 68.2 फीसद हो गया, लेकिन बाद में 2021 में वापस 100.6 फीसद तक चला गया, जो 2022 में मामूली रूप से घटकर 97.8 फीसद हुआ। इसलिए वर्तमान में, विदेशी मुद्रा भंडार विदेशी कर्ज को चुकाने के लिए काफी है।\n\nकिसी देश का कर्ज सेवा अनुपात किसी देश द्वारा या उस देश की निर्यात आय के कारण किए गए कर्ज सेवा भुगतान (मूलधन और ब्याज दोनों) को मिलाकर होता है। भारत का कर्ज सेवा अनुपात 2006 में 10.1 फीसद था। वर्ष 2011 में यह गिरकर 4.4 फीसद और 2016 में बढ़कर 8.8 फीसद हो गया, लेकिन यह अनुपात 2022 में 5.2 फीसद तक नीचे जाने का अनुमान है। इसलिए, भारत के लिए ऋण चुकाने के लिए तत्काल कोई चुनौती नहीं है।\n\nअल्पकालिक ऋण का एक बड़ा हिस्सा संभावित रूप से एक अर्थव्यवस्था की अपने बाहरी ऋण को चुकाने की क्षमता को कम कर सकती है। वर्ष 2006 में भारत का विदेशी मुद्रा भंडार अनुपात 12.9 फीसद था और कुल ऋण के लिए इसका अल्पकालिक ऋण 14.0 फीसद था। विदेशी मुद्रा भंडार के लिए अल्पकालिक ऋण और कुल ऋण के लिए अल्पकालिक ऋण साल 2013 में बढ़कर क्रमश: 33.1 फीसद और 23.6 फीसद हो गया। इसके बाद यह अनुपात 2021 में घटकर 17.5 फीसद और 17.6 फीसद हो गया, इससे पहले इसने थोड़ा ऊपर 20.0 फीसद के आंकड़े को छुआ और साल 2022 में क्रमश: 19.6 फीसद हो गया।\n\nजानकारों की राय में, फौरन चिंता करने की जरूरत नहीं है। भारत मौजूदा वैश्विक आर्थिक उथल-पुथल के दौर में अपने विदेशी ऋण के बारे में आत्मसंतुष्ट होने का जोखिम नहीं उठा सकता है। सबसे पहले, भारतीय रुपए में हाल के दिनों में अमेरिकी डालर के मुकाबले तेजी से अवमूल्यन हुआ है। यह विदेशी कर्ज के भविष्य के संचय को प्रभावित कर सकता है और भविष्य में पुनर्भुगतान का बोझ भी इससे बढ़ सकता है।",
    "भारत-UK के बीच होगा FTA, एक-दूसरे के प्रोडक्ट पर ड्यूटी नहीं लगाने से क्या-क्या होगा सस्ता": "आप अगर made in UK, स्कॉच व्हिस्की और रेंज रोवर गाड़ियों के शौकीन हैं तो आने वाले दिन आपके लिए खुशियों की सौगात लेकर आयेंगे। इसकी पीछे की वजह से ये आने वालें दिनों में ये काफी सस्ते में आपको मिल सकेंगी। दरअसल दिवाली तक भारत और UK दोनों आपस में फ्री ट्रेड एंग्रीमेंट यानी FTA (Free Trade Agreement) करने वाले हैं।\n\nलक्ष्मण ने कहा कि इस एग्रीमेंट पर साइन होने के बाद भारत से जो सामान यूके जाता है उस पर यूके सरकार इंपोर्ट ड्यूटी नहीं लगायेगी और यूके से जो सामान भारत इंपोर्ट होगा उस पर भारत सरकार द्वारा इंपोर्ट ड्यूटी नहीं लगायेगी। इसका फायदा दोनों देशों को होगा।\n\nइसका असर महंगी गाड़ियों के इंपोर्ट पर होता हुआ दिखाई देगा। जैगुआर लैंड रोवर जैसी UK की कारें सस्ते में मिलेंगी। अभी इन कारों पर 100 प्रतिशत इंपोर्ट ड्यूटी लगती है। ये ड्यूटी खत्म हो जाने पर भारत के लोगों को महंगी गाड़ियां आधी कीमत पर मिल सकेंगी।\n\nगाड़ियों के अलावा स्कॉच व्हिस्की भी भारत में बहुत पसंद की जाती है। इस पर भी बड़ी मात्रा में ड्यूटी लगाई जाती है। FTA होने के बाद इस पर ड्यूटी नहीं लगेगी और इसके शौकीन लोगों को व्हिस्की सस्ते मिल सकेगी।\n\nलक्ष्मण ने आगे कहा ड्यूटी खत्म होने के बाद डायमंड, गोल्ड, सिल्वर, पेट्रोलियम पर भी इंपोर्ट ड्यूटी खत्म होगी। जिसके बाद डायमंड, गोल्ड, सिल्वर, पेट्रोलियम से संबंधित प्रोडक्ट सस्ते हो जायेंगे। वहीं यूके में इंपोर्ट ड्यूटी नहीं लगने से भारत से गारमेंट, फुटवियर का एक्सपोर्ट बढ़ेगा। इतना ही नहीं UK में पढ़ाई करना और नौकरी पाना भी आसान हो जायेगा।",
    "भारत के नाम हुआ महारिकॉर्ड, ऑस्ट्रेलिया के खिलाफ सीरीज जीतकर पाकिस्तान को पछाड़ा": "नई दिल्ली: भारतीय टीम (Team India) ने हैदराबाद में हुए शानदार मुकाबले में ऑस्ट्रेलिया के खिलाफ टी-20 में (IND vs AUS T20 Series) जीत दर्ज कर सीरीज अपने नाम कर ली है। भारत ने इस मुकाबले में कमाल की बल्लेबाजी की। कप्तान रोहित शर्मा (Rohit Sharma) की अगुवाई में टीम इंडिया की यह एक और सीरीज जीत है, जो काफी स्पेशल है। इस जीत के साथ ही भारत ने एक बड़ा रिकॉर्ड अपने नाम कर लिया है। इस दौरान भारत ने पाकिस्तान (Pakistan) को पीछे छोड़ दिया है।\n\nटी20 क्रिकेट में किसी एक कैलेंडर ईयर में सबसे ज्यादा जीत का रिकॉर्ड पहले पाकिस्तान के नाम था, लेकिन इस सीरीज के जीत के साथ ही भारत ने अब यह रिकॉर्ड अपने नाम कर लिया है। इंडिया ने साल 2022 29 मैच खेले हैं, इनमें 21 में जीत मिली है। जबकि पाकिस्तान ने साल 2020 में एक साल में 20 टी-20 जीत दर्ज की थी, जो एक रिकॉर्ड बना था।\n\nटी-20 इंटरनेशनल में रोहित शर्मा अब भारत के दूसरे सबसे सफल कप्तान भी बन गए हैं। उनसे आगे अब सिर्फ महेंद्र सिंह धोनी ही हैं, जो जीत के मामले में इस समय नंबर-1 हैं। हालांकि, रोहित शर्मा ने भारत के पूर्व कप्तान विराट कोहली को पछाड़ दिया है। रोहित शर्मा ने भारत के लिए 42 मैच में कप्तानी की है, जिसमें से 33 में उन्हें जीत मिली है।\n\nटी-20 में भारत के सफल कप्तान\n\nमहेंद्र सिंह धोनी: 72 मैच, 41 जीत, 28 हार, 1 टाई, 2 बेनतीजा\n\nरोहित शर्मा: 42 मैच, 33 जीत, 9 हार,\n\nविराट कोहली: 50 मैच, 32 जीत, 16 हार, 2 बेनतीजा\n\nबता दें कि, तीन मैचों की टी20 सीरीज के आखिरी और निर्णायक मुकाबले में भारत ने टॉस जीतकर गेंदबाजी करने का फैसला किया था। जहां, बल्लेबाजी करने उतरी ऑस्ट्रेलिया टीम निर्धारित 20 ओवर में 186 रन बनाए। इस दौरान ऑस्ट्रेलिया के ओर से टिम डेविड ने 27 गेंदों पर 54 रन बनाए। जबकि कैमरन ग्रीन ने 21 गेंदों पर 52 रन बनाए। वहीं, लक्ष्य का पीछा करने उतरी टीम इंडिया की तरफ से सूर्यकुमार यादव ने 36 गेंदों पर 69 रन बनाए और विराट कोहली ने 48 गेंदों पर 63 रनों की पारी खेली। बाद में हार्दिक पंड्या ने नाबाद 25 रन की पारी खेलकर टीम को जीत दिलाई।",
    "भारत जोड़ो यात्रा का आज 19वां दिन, केरल के शोरनूर से निकले राहुल गांधी, लोगों में दिखा जबरदस्त उत्साह, देखें Pics": "कांग्रेस ने अपने ट्विटर हैंडल पर तस्वीरों को शेयर किया. इन तस्वीरों के साथ उन्होंने लिखा कि, महंगाई, बेरोजगारी, सांप्रदायिक सौहार्द. अलग-अलग महिलाएं, अलग-अलग मुद्दे, एक साझा लक्ष्य से जुड़े- बेहतर भारत का सपना. भारत जोड़ो यात्रा इस बदलाव को आगे बढ़ाने के लिए भारत का क्षण है.",
    "रन आउट को सही ठहराने के लिए भारत को चेतावनी के बारे में झूठ बोलने की जरूरत नहीं: नाइट": "भारत ने शनिवार को इंग्लैंड को 16 रन से हराया जब आलराउंडर दीप्ति शर्मा ने इंग्लैंड की अंतिम बल्लेबाज डीन (47) को रन आउट किया क्योंकि वह गेंदबाजी छोर पर गेंद फेंके जाने से पहले ही क्रीज छोड़कर काफी आगे निकल गईं थी।\n\nडीन को इस तरह से आउट किए जाने को लेकर इंग्लैंड की टीम नाखुश थी और इसके बाद ‘खेल भावना’ को लेकर बहस शुरू हो गई।\n\nस्वदेश लौटने के बाद दीप्ति ने सोमवार को खुलासा किया कि चार्ली डीन को रन आउट किए जाने से पहले क्रीज से बाहर निकलने को लेकर कई बार आगाह किया गया था।\n\nनाइट ने हालांकि कई ट्वीट करके दीप्ति के दावे को खारिज किया।\n\nनाइट ने ट्विटर पर लिखा, ‘‘मैच खत्म हो चुका है। चार्ली को वैध तरीके से आउट किया गया। भारत मैच और श्रृंखला जीतने का हकदार था लेकिन कोई चेतावनी नहीं दी गई।’’\n\nउन्होंने कहा, ‘‘इसे देने की कोई जरूरत नहीं थी, इससे आउट होना कम वैध नहीं हो जाता। लेकिन अगर वे रन आउट करने के फैसले के साथ सहज हैं तो फिर भारत को चेतावनी के बारे में झूठ बोलकर इसे सही ठहराने की जरूरत महसूस नहीं होनी चाहिए।’’",
    "भारत के खिलाफ चीन के सरकारी मीडिया का प्रोपगंडा हुआ तेज, एलएसी को लेकर कही यह बात": "चीन सरकार के मुखपत्र समझे जाने वाले ग्लोबल टाइम्स ने हाल के दिनों में भारत के खिलाफ कई आलेख लिख कर संदेश देने की कोशिश की है। इसमें प्रकाशित एक आलेख में एलएसी पर अप्रैल 2020 की स्थिति बहाल करने की भारत की मांग को कल्पना करार दिया गया है।\n\nजागरण ब्यूरो, नई दिल्ली। जब भी भारत और चीन के बीच किसी भी बात को लेकर तनाव बढ़ता है तो चीन की सरकारी मीडिया भारत के खिलाफ खुल कर प्रोपेगंडा में जुट जाती है। मई, 2020 में पूर्वी लद्दाख सीमा पर सैन्य बढ़ने के साथ ही इसने जमकर भारत के खिलाफ जहर उगला लेकिन बाद में यह कुछ शांत हो गया। लेकिन अब अचानक ही चीन सरकार के मुखपत्र समझे जाने वाले ग्लोबल टाइम्स ने हाल के दिनों में भारत के खिलाफ कई आलेख लिख कर संदेश देने की कोशिश की है। इसमें प्रकाशित एक आलेख में वास्तविक नियंत्रण रेखा (एलएसी) पर अप्रैल, 2020 की स्थिति बहाल करने की भारत की मांग को कल्पना करार दिया गया है। जबकि एक अलग आलेख में क्वाड और ब्रिक्स के बीच सामंजस्य बनाने में जुटे भारत की योजना पर सवाल उठाते हुए यह संदेश देने की कोशिश की गई है कि भारत की भलाई ब्रिक्स के साथ ही हैं। ग्लोबल टाइम्स के संपादकीय में छपी बातों को चीन सरकार के विचार के तौर पर ही देखा जाता है।\n\nकहा- एलएसी पर अप्रैल, 2020 के पहले की स्थिति बहाल करना कल्पना\n\n24 सितंबर, 2022 को इसमें प्रकाशित संपादकीय में कहा गया है कि 'भारत में भी कुछ लोग हैं जो यह अवास्तविक कल्पना पाले हुए हैं कि भारत-चीन सीमा पर अप्रैल, 2020 वाली स्थिति बहाल हो सकती है। चीन पहले ही यह स्पष्ट कर चुका है कि यह स्थिति भारत की तरफ से गैर कानूनी तरीके से सीमा पार करने के कारण हुई है और यह चीन को स्वीकार्य नहीं है। चीन पहले ही यह कई बार कह चुका है कि गलती-सही क्या है और गलती चीन की तरफ से नहीं हुई है।'\n\nभारत व चीन के रिश्ते में तनाव घोलने वालों को दुष्ट तत्व करार दिया\n\nआगे इस पत्र ने भारतीय मीडिया पर ही जिम्मेदारी डाल दी है जो राष्ट्रीय भावनाओं के मामले में तथ्यों को तोड़ रही है और इससे भारत व चीन के रिश्तों पर असर होता है। यह सलाह भी दी गई है कि इन हालातों में भारत सरकार को आत्मविश्वास दिखाना चाहिए और शोर-शराबे पर ध्यान नहीं देते हुए चीन के साथ सीमा पर अमन-शांति बनाने का काम करना चाहिए जो भारत के हित में है।\n\nइसी संपादकीय में भारत व चीन के रिश्ते में तनाव घोलने वालों को दुष्ट तत्व करार दिया गया है और कहा गया है कि इन तत्वों को झाड़ू से साफ नहीं किया जा सकता। भारत व चीन के रिश्ते को इन आतंरिक व बाहरी तत्वों को पार पा कर ही मजबूत बनाया जा सकता है। भारत को पूर्व में भी राष्ट्रीय भावनाओं को उभारने की कोशिशों की वजह से भारी कीमत चुकानी पड़ी है। इसमें हाल ही में भारत व चीन के बीच सैन्य तनाव को घटाने के लिए उठाए गए कदमों का स्वागत किया गया है लेकिन इस संदर्भ में भारत के भीतर इस बारे में किये गये समझौते को भारत की हार के तौर पर चिन्हित करने पर सवाल उठाया गया है।\n\nब्रिक्स को हर लिहाज से बदल रही दुनिया में ज्यादा महत्वपूर्ण बताया\n\nइसी तरह से शनिवार को छपे एक अन्य आलेख में ग्लोबल टाइम्स ने भारत की ब्रिक्स व क्वाड संगठन के बीच तरतम्यता बनाने की कूटनीति पर विस्तृत टिप्पणी की है। इसमें ब्रिक्स को हर लिहाज से यूक्रेन संकट के बाद बदल रही दुनिया में ज्यादा महत्वपूर्ण बताया गया है। क्वाड को शीतयुद्ध कालीन मानसिकता का वाहक बताया गया है जबकि ब्रिक्स (ब्राजील, रूस, भारत, चीन व दक्षिण अफ्रीका का संगठन) को अलग अलग मूल्यों वाले देशों को एक साथ मिल कर वैश्विक भलाई के लिए काम करने वाले संगठन के तौर पर पेश किया है।\n\nभारत को कहा गया है कि दोनो पर एक साथ चलने की उसकी नीति की वजह से उसके लिए आगे का रास्ता संकीर्ण हो जाएगा। साथ ही दूसरे सदस्य देशों को आगाह किया गया है कि उन्हें भारत को लेकर सतर्क रहना चाहिए कि कहीं उसकी वजह से ब्रिक्स व्यवस्था को नुकसान ना पहुंचे।\n\nइसे भी पढ़ें: SCO Summit: समरकंद में आतंकी मसूद अजहर के सवाल पर पाकिस्‍तान के पीएम शहजाद शरीफ ने साधी चुप्‍पी\n\nइसे भी पढ़ें: Russia Ukraine War: यूक्रेन के इजियुम में मिली 440 शवों वाली एक और सामूहिक कब्र",
    "भारत पर भरोसा": "युद्ध रोकने के लिए तमाम देशों और संयुक्त राष्ट्र जैसे वैश्विक निकाय की अपीलें भी बेकार साबित हो रही हैं। बड़े मुल्कों के कूटनीतिक प्रयास भी कारगर होते नहीं दिख रहे। इसका एक बड़ा कारण जंग के मसले पर ज्यादातर देशों का खेमों में बंट जाना रहा है। फिर यह भी कि रूस महाशक्ति है और यूक्रेन की तुलना में उसकी सैन्य शक्ति कई गुना ज्यादा है।\n\nवह परमाणु शक्ति संपन्न राष्ट्र भी है। ऐसे में वह जब तक चाहेगा, युद्ध के मैदान में डटा रहेगा। मगर यूक्रेन जिस ताकत के साथ रूस का मुकाबला कर रहा है, उससे उसके मनोबल का साफ पता चलता है। हालांकि यूक्रेन को अमेरिका सहित कई पश्चिमी देशों से सैन्य और आर्थिक मदद भी मिल रही है और इसीलिए वह लड़ भी पा रहा है। ऐसे में यह कैसे मान लिया जाए कि यह युद्ध जल्दी खत्म हो जाएगा। रूस-यूक्रेन युद्ध की वजह से कई देशों के सामने खाद्य और आर्थिक संकट तो खड़े हो ही गए हैं, ऊर्जा संकट ने भी दुनिया को हिला दिया है। इसलिए अब सबको लग रहा है कि जंग जल्द खत्म होनी चाहिए।\n\nऐसा नहीं कि इस जंग को खत्म कराने को लेकर कोई प्रयास नहीं हुए। शुरू में तुर्किए जैसे देश मध्यस्थता के लिए आगे आए थे। वार्ताओं के दौर भी चले। पर नतीजा कुछ नहीं निकला। संयुक्त राष्ट्र में इस बारे में प्रस्ताव पेश होते रहे। पर खेमेबाजी की वजह से समाधान की दिशा में बढ़ पाना किसी के लिए आसान नहीं रहा। भारत जैसे गिने-चुने देश ही हैं जो रूस-यूक्रेन युद्ध के मसले पर शुरू से तटस्थ रहे और शांति प्रयासों पर जोर देते रहे।\n\nयही वजह है कि युद्ध रोकने के प्रयासों के लिए दुनिया के कई देश भारत की ओर देख रहे हैं। उन्हें लगता है कि भारत किसी खेमे में नहीं है और इसीलिए वह शांति के लिए जो प्रयास करेगा, उनमें ईमानदारी कहीं ज्यादा होगी। इसका ताजा प्रमाण यह है कि अब मैक्सिको ने भी संयुक्त राष्ट्र में एक प्रस्ताव पेश कर कहा कि रूस-यूक्रेन युद्ध रोकने के लिए एक कमेटी बनाई जाए जिसमें भारत के प्रधानमंत्री नरेंद्र मोदी, वेटिकन के पोप फ्रांसिस और संयुक्त राष्ट्र महासचिव एंतोनियो गुतारेस को रखा जाए। हालांकि इससे पहले अमेरिका, ब्रिटेन और फ्रांस भी भारत की भूमिका को अहम मानते हुए अपनी राय व्यक्त कर चुके हैं।\n\nइसमें कोई संदेह नहीं कि बदलते वैश्विक परिदृश्य में भारत का कद और भूमिका बढ़ी है। चाहे अमेरिका या रूस हो या फिर चीन, सब यह मान चुके हैं कि अब भारत हर लिहाज से उनके लिए महत्त्वपूर्ण देश बन गया है। भले चीन के साथ भारत के गहरे विवाद हों, लेकिन दोनों देशों के बीच व्यापारिक रिश्ते अपरिहार्य हैं। रूस और भारत के रिश्ते किसी से छिपे नहीं हैं। अमेरिका के साथ संबंध मजबूत हुए हैं, भले ही उनमें दोनों देशों के स्वार्थ ही क्यों न हों। वरना अमेरिका क्वाड में भारत को शामिल क्यों करता! ऐसे में भारत की छवि एक मजबूत देश के रूप में स्थापित हुई है।\n\nभारत रूस का कितना ही करीबी क्यों न हो, लेकिन हाल में समरकंद में रूसी राष्ट्रपति ब्लादिमीर पुतिन से बातचीत में प्रधानमंत्री ने यह कहने में कोई हिचकिचाहट नहीं दिखाई कि आज का दौर युद्ध का नहीं है। जाहिर है, भारत भी तत्काल युद्ध की समाप्ति चाहता है। फिर यूक्रेन के राष्ट्रपति बोलोदिमिर जेलेंस्की भी भारत को सम्मान और विश्वास के साथ देखते हैं। ऐसे में अगर भारत को युद्ध खत्म कराने के प्रयासों का जिम्मा मिलता है, तो यह बड़ी बात है।",
    "Keshav Maharaj: इस विदेशी खिलाड़ी पर चढ़ा नवरात्रि का रंग, भारत के खिलाफ जंग से पहले मंदिर जाकर टेका माथा": "केशव के पिता आत्मानंद भी एक क्रिकेटर रह चुके हैं. वह डोमेस्टिक क्रिकेट में विकेटकीपर थे. हालांकि आत्मानंद को कभी भी टेस्ट क्रिकेट खेलने का मौका नहीं मिला. 32 साल के केशव महाराज ने अभी तक 45 टेस्ट, 24 वनडे और 18 टी20 इंटरनेशनल मैच खेले हैं. इस दौरान महाराज ने टेस्ट मैचों में 30.61 की औसत से 154 विकेट चटकाए थे. वहीं, इस स्पिनर के नाम पर वनडे में 27 और टी20 इंटरनेशनल में 15 विकेट दर्ज हैं. महाराज ने टेस्ट क्रिकेट में बैट से दमखम दिखाते हुए 1032 रन भी बनाए हैं.\n\n",
    "नवरात्रि विशेष: भारत के बाहर भी होती है इन देवियों की पूजा": "नवरात्रि विशेष: भारत के बाहर भी होती है इन देवियों की पूजा\n\nजान्हवी मुले\n\nबीबीसी संवाददाता\n\n26 सितंबर 2022, 10:42 IST\n\nइमेज स्रोत, Getty Images\n\nनवरात्रि शुरू हो गई है. पूरा भारत हर साल 10 दिनों तक शक्ति की देवी की उपासना करता है. पर क्या भारत एकमात्र देश है जहाँ देवी की पूजा होती है?\n\nनवरात्रि हिंदू धर्म में पवित्र देवियों की उपासना का त्योहार है जो अमूमन पूरे भारत में मनाया जाता है.\n\nमुख्य देवी के तौर पर शक्ति की देवी की उपासना होती है. माना जाता है कि दुनिया की हर चीज़ उन पर निर्भर है.\n\nयह भी दावा किया जाता है कि भारत में महिलाओं को देवी का स्थान प्राप्त है.\n\nलेकिन यह दावा सच नहीं है कि भारत एकमात्र देश है जहां देवी की पूजा होती है.\n\nदुनिया भर में अधिकांश संस्कृतियों और सभ्यताओं में किसी न किसी रूप में देवी की की पूजा होती है. लेकिन इसे आजकल नारीवादी नज़रिए से देखने का चलन शुरू हुआ है.\n\nकुछ देवियां प्रेम और जीवन की प्रतीक हैं, कुछ दया, मुक्ति, समृद्धि की प्रतीक हैं और कुछ न्याय, युद्ध और विनाश की भी प्रतीक हैं. यह भी देखा गया है कि कुछ देवियों का कुछ देवताओं के महत्व में उल्लेखनीय योगदान है.\n\nहालांकि, धर्म और आध्यात्मिकता में देवियों का स्थान, समाज में महिलाओं के स्थान की तुलना में बहुत अलग होता है.\n\nफिर भी अक्सर इन देवी-देवताओं की कहानियां, उनके आस-पास जमा हुए मिथक भी उस जगह की लोक संस्कृति में महिलाओं के महत्व को दर्शाते हैं.\n\nइमेज स्रोत, Getty Images इमेज कैप्शन, मिस्र की देवी आइसिस का चित्रण\n\nमिस्र की आइसिस और हाथोर\n\n'आइसिस' को प्राचीन मिस्र में सबसे प्रमुख और सबसे शक्तिशाली देवी के रूप में जाना जाता है.\n\nआइसिस का सिर इस तरह दिखता है मानो उन्होंने गिद्ध के आकार का हेलमेट पहन रखा हो या गाय के सींगों के बीच सूर्य निकल आया हो.\n\nप्राचीन मिस्रवासियों की राय में आइसिस ने लोगों को खेती के तौर तरीक़ों के बारे में बताया. उन्हें पृथ्वी के देवता गेब और आकाश की देवी नट की बेटी के तौर पर देखा जाता है.\n\nआइसिस को न्याय व्यवस्था, मातृत्व, जीवन और चिकित्सा की भी देवी भी माना जाता है.\n\nआइसिस की कहानियों में उनकी जादुई शक्तियों, उसके पति ओसिरिस के प्रति उनकी भक्ति और उनके बेटे होरस का उल्लेख है.\n\nइमेज स्रोत, Getty Images\n\nइस देवी की लोकप्रियता से लगता है कि उन्होंने ग्रीक और रोमन संस्कृति को भी प्रभावित किया है.\n\nकला के इतिहास में, शताब्दियों से हम 'माँ और बच्चे' के कई चित्रण देख सकते हैं. यह खूबसूरत पेंटिंग और मूर्तिकला में भी नज़र आता है. माना जाता है कि इसकी उत्पत्ति आइसिस से हुई है. बेटे होरस को स्तनपान कराने वाली आइसिस की छवियां प्राचीन काल से जानी जाती हैं.\n\nमिस्र में एक और देवी ऐतिहासिक रूप से महत्वपूर्ण हैं. उनका नाम 'हाथोर' है और उन्हें प्रेम, आनंद, संगीत और नृत्य का प्रतीक माना जाता है. उन्हें आकाश, संतानों की उत्पति और महिलाओं की देवी भी माना जाता है.\n\nहाथोर का नाम मिस्र की रानी हत्शेपसट से जुड़ा है, जिन्हें अक्सर ज्ञात इतिहास में पहली महिला शासक के रूप में उद्धृत किया जाता है. हत्शेपसट पहली महिला शासक थीं और उन्होंने सिंहासन पर अपना अधिकार साबित करने के लिए हाथोर की बेटी होने का दावा किया था.\n\nहाथोर को गाय के रूप में चित्रित किया गया है और कभी-कभी उनके प्रतीक के रूप में गाय की पूजा की जाती है. हाथोर कभी-कभी भारत में काली माता के समान एक योद्धा देवी, सेखमेट के अवतार के रूप में भी देखा जाता है.\n\nइमेज स्रोत, Getty Images इमेज कैप्शन, 'हाथोर' को प्रेम, आनंद, संगीत और नृत्य का प्रतीक माना जाता है\n\nग्रीक और रोमन देवी\n\nआपने इतिहास की किताबों में ग्रीस और रोम की सभ्यताओं के बारे में पढ़ा होगा या किसी संग्रहालय में उनके देवियों की मूर्तियां देखी होंगी.\n\nएथेना को ग्रीक संस्कृति में देवी माना जाता है. इस देवी को रोमन देवी मिनर्वा के साथ मिलाकर देखा जाता है. एथेना को ज्ञान, कला, युद्ध, देवताओं और संस्कृति, सभ्यता, न्याय और गणित की जननी माना जाता है.\n\nइमेज स्रोत, Getty Images इमेज कैप्शन, एथेना को ग्रीक संस्कृति में देवी माना जाता है\n\nग्रीक पौराणिक कथाओं में एथेना को अक्सर सफ़ेद कपड़े पहने हुए दिखाया गया है. रात के अंधेरे में भी देखने की क्षमता रखने वाला उल्लू एथेना का प्रतीक है. इसी एथेना से यूनान की राजधानी का नाम 'एथेंस' पड़ा.\n\nग्रीक देवी एफ़्रोडाइट को अभी भी प्रेम और काम इच्छा की देवी के रूप में जाना जाता है. इस देवी का उल्लेख मुख्य रूप से बसंत के आगमन से जुड़े त्योहारों में किया जाता है.\n\nरोमन संस्कृति में उन्हें वीनस नाम मिला. वीनस को सबसे सुंदर देवी भी माना जाता है. वीनस के समुद्र मंथन से निकलने के चित्र बहुत प्रसिद्ध हैं.\n\nइमेज स्रोत, Getty Images इमेज कैप्शन, वीनस को सबसे सुंदर देवी भी माना जाता है\n\nअमेतरासु, जापान की सूर्य देवी\n\nकई संस्कृतियों में, सूर्य को मर्दाना कहा जाता है या पुरुष रूप में देवता माना जाता है.\n\nलेकिन जापान के शिंटो धर्म में, सूर्य को एक देवी, अमातेरासु के रूप में दर्शाया गया है. माना जाता है कि वह स्वर्ग से चमकने वाली देवी हैं.\n\nकिवदंती के अनुसार, अमेतरासु का छोटा भाई सुजानो समुद्र और तूफ़ानों का देवता है. एक बार उनका झगड़ा हो गया और उसके बाद अमेतरासु जाकर एक गुफा में छिप गईं. इससे पूरी दुनिया में अंधेरा फैल गया. काफी अनुनय विनय के बाद ही वह बाहर आयीं और तब जाकर दुनिया में रोशनी हुई.\n\nइमेज स्रोत, Getty Images इमेज कैप्शन, अमातेरासु\n\nचीनी ताओवाद में, देवी कुआन यिन (गुआनिन) को ज्ञान और पवित्रता की देवी के रूप में जाना जाता है. उनके भक्तों का मानना है कि कमल में विराजमान कुआन यिन दयालु हैं और उनके हज़ार हाथ दया के प्रतीक हैं.\n\nउन्हें लोगों की मनोकामना पूरी करने वाली और बीमारियों को दूर करने वाली देवी के रूप में भी जाना जाता है. उन्हें भगवान बुद्ध के देवी अवतार के तौर पर भी देखा जाता है.\n\nइमेज स्रोत, Getty Images इमेज कैप्शन, देवी कुआन यिन (गुआनिन)\n\nइश्तार, इनान्ना और इश्चेल\n\nअसीरियन और सुमेरियन सभ्यताओं का विकास मेसोपोटामिया (अर्थात वर्तमान इराक और सीरिया) में लगभग साढ़े चार हज़ार साल पहले हुआ था.\n\nइश्तार इस इलाक़े की प्रमुख देवी थीं जिन्हें कुछ लोग इनान्ना के नाम से भी पुकारते हैं जबकि कुछ लोगों के मुताबिक ये दोनों अलग-अलग देवियां थीं.\n\nइमेज स्रोत, SongSpeckels इमेज कैप्शन, देवी इश्चेल\n\nइश्तार और इनान्ना, दोनों ही इस क्षेत्र की प्रमुख प्राचीन देवी थीं. वे प्रेम, शक्ति और युद्ध की प्रतीक हैं. किंवदंती के अनुसार, आठ-बिंदु वाला तारा और शेर इश्तार देवी के प्रतीक हैं.\n\nवहीं मौजूदा मेक्सिको और मध्य अमेरिकी हिस्से की माया संस्कृति में भी, इश्चेल को प्रसव और युद्ध की देवी के रूप में पूजा जाता था.\n\nउनके बारे में कहानियां आज के मेक्सिको और दक्षिण अमेरिका में सुनी जा सकती हैं. इश्चेल चंद्रमा से जुड़ी देवी हैं. उनके पंजे और कान जगुआर की तरह हैं, और वह अपने सिर पर सांप लपेटती हैं.\n\nइमेज स्रोत, Getty Images इमेज कैप्शन, देवी इश्तार\n\nइसके अलावा, दुनिया की कई अन्य संस्कृतियों में, महिला देवताओं को अक्सर जल, पृथ्वी, अग्नि या प्रेम और क्रोध जैसे भावनाओं जैसे सिद्धांतों के देवी के रूप में पूजा जाता है.\n\nलेकिन धर्म और अध्यात्म में देवी-देवताओं का स्थान और समाज में महिलाओं के साथ व्यवहार हर जगह एक जैसा नहीं होता.",
    "जयशंकर की यूएन में खरी-खरी पर रूस ने भारत के लिए कही अहम बात": "जयशंकर की यूएन में खरी-खरी पर रूस ने भारत के लिए कही अहम बात\n\n25 सितंबर 2022\n\nइमेज स्रोत, Getty Images\n\nख़ास बातें\n\nसंयुक्त राष्ट्र महासभा में विदेश मंत्री एस. जयशंकर ने 16 मिनट का बेहद कसा हुआ भाषण दिया\n\nभाषण में जयशंकर ने रूस-यूक्रेन युद्ध से लेकर आतंकवाद और वैश्विक अर्थव्यवस्था पर भारत का पक्ष रखा\n\nविदेश मंत्री ने इशारों-इशारों में संयुक्त राष्ट्र सुरक्षा परिषद में भारत की स्थायी सदस्यता की दावेदारी की\n\nरूस के विदेश मंत्री ने भी अपने संयुक्त राष्ट्र में दिए गए भाषण में भारत को सुरक्षा परिषद का स्थायी सदस्य बनाने की वकालत की\n\nसंयुक्त राष्ट्र सुरक्षा परिषद की स्थायी सदस्यता बढ़ाने का समर्थन अमेरिकी राष्ट्रपति जो बाइडन भी कर चुके हैं\n\nसंयुक्त राष्ट्र महासभा में शनिवार को भारत की ओर से विदेश मंत्री एस. जयशंकर ने रूस-यूक्रेन युद्ध से लेकर वैश्विक अर्थव्यवस्था और भारत को संयुक्त राष्ट्र में बड़ी ज़िम्मेदारी चाहने पर अपनी बात रखी.\n\nविदेश मंत्री एस. जयशंकर ने अपने भाषण की शुरुआत में भारत की आज़ादी के 75 वर्ष पूरे होने का ज़िक्र किया. इसके बाद उन्होंने अपने 16 मिनट के बेहद कसे हुए भाषण में भारत की कूटनीति को लेकर कई बड़े संकेत दिए.\n\nउन्होंने इशारों-इशारों में भारत की सुरक्षा परिषद में स्थायी सदस्यता की पुरानी मांग को भी उठाया लेकिन दिलचस्प बात यह भी रही कि रूस के विदेश मंत्री ने भी संयुक्त राष्ट्र में भारत को सुरक्षा परिषद का स्थायी सदस्य बनाने की अपील कर दी.\n\nहालांकि, जयशंकर ने रूस-यूक्रेन युद्ध के दुनिया की अर्थव्यवस्था पर पड़ने वाले असर का ज़िक्र करते हुए कहा कि इससे तेल, खाद्य और उर्वरक की उपलब्धता पर असर होगा और इसकी क़ीमतें बढ़ेंगी.\n\nउन्होंने कहा कि रूस-यूक्रेन संघर्ष के कई ओर प्रभाव होंगे और इससे व्यापार में भी दिक़्क़त पैदा होगी.\n\nसंयुक्त राष्ट्र की 77वीं महासभा में जयशंकर ने कहा, \"इस संघर्ष का जल्द से जल्द समाधान निकालना संयुक्त राष्ट्र के अंदर और बाहर हम सभी के सामूहिक हित में है.\"\n\nभाषण के दौरान एस. जयशंकर ने चीन-ताइवान तनाव और पाकिस्तान का नाम लिए बिना आतंकवाद और क़र्ज़ जैसे बड़े मुद्दों पर अपनी बात कही.\n\nइमेज स्रोत, Reuters\n\n'हमसे पूछा जाता है हम किस ओर…'\n\nभारत के विदेश मंत्री एस. जयशंकर ने रूस-यूक्रेन संघर्ष पर कहा कि 'जैसा कि यूक्रेन संघर्ष जारी है, हमसे अक्सर पूछा जाता है कि हम किस ओर हैं? तो हर बार हमारा सीधा और ईमानदार जवाब होता है कि भारत शांति के साथ है और वो वहाँ पर हमेशा रहेगा. हम उस पक्ष के साथ हैं जो यूएन चार्टर और इसके संस्थापक सिद्धांतों का पालन करता है. हम उस पक्ष के साथ हैं जो बातचीत और कूटनीति के ज़रिए ही इस हल को निकालने की बात करता है.''\n\nजयशंकर ने इसके बाद भी रूस-यूक्रेन संघर्ष पर बोलना जारी रखा. उन्होंने कहा कि 'हम उन लोगों के पक्ष में हैं जो अपनी ज़रूरतों को पूरा करने के लिए संघर्ष कर रहे हैं, भले ही वे बढ़ते खाने, तेल और उर्वरक के दामों को ताक रहे हैं.'\n\nइसके बाद भारत के विदेश मंत्री ने चीन-ताइवान तनाव का भी ज़िक्र किया लेकिन उसका सीधे-सीधे कोई नाम नहीं लिया.\n\nउन्होंने कहा कि भारत-प्रशांत क्षेत्र में भी स्थिरता और शांति को लेकर भारत चिंतित है.\n\nएस. जयशंकर ने कोरोना महामारी के बाद बढ़े आर्थिक दबाव को लेकर भी अपने भाषण में बात कही. उन्होंने श्रीलंका की आर्थिक हालत का सीधे तौर पर कोई ज़िक्र नहीं किया लेकिन उन्होंने कहा कि विकासशील देशों की क़र्ज़ की स्थिति ख़तरनाक है.\n\n\"दुनिया के हालात को बेहतर करने में भारत योगदान देता रहा है. हम अंतरराष्ट्रीय परिदृश्य में तेज़ी से आ रही (आर्थिक) गिरावट को पहचानते हैं. महामारी के बाद आर्थिक वसूली की चुनौतियों को लेकर दुनिया पहले से जूझ रही है. विकासशील देशों के क़र्ज़ के हालात ख़तरनाक हैं.\"\n\nइमेज स्रोत, ANI\n\nसंयुक्त राष्ट्र की स्थायी सदस्यता पर भी बोले\n\nसंयुक्त राष्ट्र में भाषण के दौरान एस. जयशंकर ने भारत की लंबे समय से चली आ रही सुरक्षा परिषद के विस्तार की मांग को उठाया. हालांकि उन्होंने सीधे-सीधे इस पर कुछ नहीं बोला. उन्होंने भारत को बेहद ज़िम्मेदार देश बताते हुए कहा कि वो बड़ी ज़िम्मेदारियां लेने के लिए तैयार है.\n\nइसके साथ ही उन्होंने कहा कि भारत यह सुनिश्चित करना चाहता है कि 'दुनिया में दक्षिण (देशों) के साथ हो रहे अन्याय को सही तरीक़े से देखा जाए.'\n\nउन्होंने कहा कि भारत की अपील है कि महत्वपूर्ण मुद्दों को लेकर ईमानदारी के साथ गंभीर बातचीत को आगे बढ़ाया जाना चाहिए और विकासशील देशों को संयुक्त राष्ट्र की प्रक्रियात्मक रणनीति से रोका नहीं जाना चाहिए.\n\nइसके साथ ही उन्होंने उन देशों पर भी निशाना साधा जो संयुक्त राष्ट्र की कार्रवाई में रुकावट डालते हैं. उन्होंने कहा कि विरोध करने वाले आईजीएन (इंटर-गवर्नमेंटल नेगोसिएशंस) की प्रक्रिया को अनंत काल तक बंधक नहीं बना सकते हैं.\n\nउन्होंने कहा कि भारत की सुरक्षा परिषद की अस्थायी सदस्यता जल्द ही समाप्त होने वाली है और 'हमारे कार्यकाल में, हमने परिषद के सामने आने वाले कुछ गंभीर मुद्दों पर एक सेतु के रूप में काम किया है. हमने समुद्री सुरक्षा, शांति बहाली और आतंकवाद का मुक़ाबला करने जैसे मुद्दों पर ध्यान केंद्रित किया.'\n\nइमेज स्रोत, Reuters इमेज कैप्शन, रूस और भारत के विदेश मंत्री\n\nरूस ने भारत का किया समर्थन\n\nएस. जयशंकर ने भारत के लिए जहां इशारों-इशारों में संयुक्त राष्ट्र सुरक्षा परिषद में स्थाई सदस्यता को लेकर अपनी बात कही वहीं रूस ने सीधे तौर पर भारत का नाम लेकर भारत को संयुक्त राष्ट्र का स्थायी सदस्य बनाने की अपील की है.\n\nरूस ने संयुक्त राष्ट्र सुरक्षा परिषद की स्थायी सदस्यता के लिए भारत के साथ-साथ ब्राज़ील का नाम भी सुझाया.\n\nरूस के विदेश मंत्री सर्गेई लावरोफ़ ने संयुक्त राष्ट्र महासभा में भाषण के दौरान ये बात कही है. उन्होंने कहा, \"सुरक्षा परिषद की शक्तियों को कुछ देश कमज़ोर कर रहे हैं, जिसको लेकर हम चिंतित हैं. इसमें कोई शक नहीं है कि सुरक्षा परिषद और संयुक्त राष्ट्र को पूरी तरह से आज की वास्तविकताओं के साथ समायोजित किया जाना चाहिए. हम संयुक्त राष्ट्र की गतिविधियों के लोकतांत्रीकरण की संभावनाएं देख सकते हैं, ख़ास तौर से जिसमें अफ़्रीकी, एशियाई और लातिन अमेरिकी देशों का व्यापक प्रतिनिधित्व हो.\"\n\nइसके बाद रूसी विदेश मंत्री लावरोफ़ ने सीधे तौर पर भारत और ब्राज़ील का नाम लेकर कहा कि 'हम भारत और ब्राज़ील को मुख्य अंतरराष्ट्रीय खिलाड़ियों और परिषद के स्थायी सदस्यों के लिए योग्य उम्मीदवारों के तौर पर देखते हैं', इसके साथ ही अफ़्रीका का भी एक देश अनिवार्य रूप से देखते हैं.\n\nसंयुक्त राष्ट्र सुरक्षा परिषद की स्थायी सदस्यता बढ़ाने का समर्थन अमेरिकी राष्ट्रपति जो बाइडन भी कर चुके हैं.\n\nइमेज स्रोत, Getty Images\n\nबुधवार को संयुक्त राष्ट्र महासभा को संबोधित करते हुए बाइडन ने कहा था कि समय आ गया है कि इस संयुक्त राष्ट्र सुरक्षा परिषद को और समावेशी बनाया जाए ताकि वो आज की दुनिया की ज़रूरतों को बेहतर तरीक़े से पूरा कर सके.\n\nउन्होंने संयुक्त राष्ट्र सुरक्षा परिषद का ख़ासतौर पर ज़िक्र करते हुए कहा था, \"अमेरिका समेत सुरक्षा परिषद के सदस्यों को संयुक्त राष्ट्र चार्टर की रक्षा करनी चाहिए और सिर्फ़ बहुत ही विषम परिस्थितियों में वीटो का इस्तेमाल किया जाना चाहिए ताकि परिषद विश्वसनीय और प्रभावी बनी रहे.\"\n\nअपने संबोधन में बाइडन ने कहा था, \"यही वजह है कि अमेरिका सुरक्षा परिषद में स्थायी और अस्थायी, दोनों तरह के सदस्यों की संख्या बढ़ाने का समर्थन करता है. इनमें वे देश भी शामिल हैं, जिनकी स्थायी सीट की मांग का हम लंबे समय से समर्थन करते आ रहे हैं और अफ़्रीका, लैटिन अमेरिका और कैरेबियाई देश भी शामिल हैं.\"\n\nहालांकि बाइडन ने अपने संबोधन में किसी भी देश का नाम नहीं लिया था.\n\nवहीं एस. जयशंकर के भाषण की कई लोग तारीफ़ कर रहे हैं तो कई लोगों का कहना है कि उनका भाषण बहुत मुश्किल से ही साहसिक कहा जा सकता है.\n\nअंतरराष्ट्रीय थिंक टैंक यूरोपियन काउंसिल ऑन फ़ॉरेन रिलेशंस के को-चेयर कार्ल बिल्ट ने ट्वीट किया कि 'बड़े पैमाने पर रूस की आक्रामकता का विरोध करते हुए भारत अब यह कहने में कामयाब हो गया है कि वो शांति और संयुक्त राष्ट्र चार्टर के पक्ष में है. यह एक ऐसी स्थिति है जिसे मुश्किल से ही साहसी बताया जा सकता है.'\n\nचीन और पाकिस्तान पर साधा निशाना\n\nभारतीय विदेश मंत्री एस. जयशंकर ने सीधे तौर पर किसी भी देश का नाम नहीं लिया लेकिन इशारों-इशारों में उन्होंने पड़ोसी देशों को कठघरे में खड़ा किया.\n\nउन्होंने पाकिस्तान और चीन का नाम लिए बीना सीमा पार आतंकवाद का मुद्दा भी इस दौरान उठाया.\n\nउन्होंने कहा, \"कई दशकों से सीमा पार आतंकवाद का ख़ामियाज़ा भुगतने के बाद, भारत इसको लेकर 'ज़ीरो टॉलरेंस' के दृष्टिकोण का दृढ़ता से समर्थन करता है. हमारा मानना है कि आतंकवाद को हम किसी भी आधार पर उचित नहीं ठहरा सकते हैं. कोई भी लफ़्फ़ाज़ी बात ख़ून के धब्बों को नहीं भर सकती है.\"\n\n\"संयुक्त राष्ट्र आंतकवाद का जवाब उसके साज़िशकर्ताओं पर प्रतिबंध लगाकर देता है. जो भी यूएनएससी 1267 की प्रतिबंध व्यवस्था का राजनीतिकरण करते हैं, वो कभी-कभी घोषित आतंकवादियों का बचाव करने की हद तक अपने जोखिम पर ऐसा करते हैं. मेरा विश्वास करिए कि इसके ज़रिए वे न तो अपने हितों को और न ही वास्तव में अपनी प्रतिष्ठा को आगे बढ़ाते हैं.\"\n\nजयशंकर के इस बयान को सीधे पाकिस्तान और चीन पर निशाना माना जा रहा है क्योंकि हाल के महीनों में चीन ने पाकिस्तान स्थित कई चरमपंथियों के ख़िलाफ़ प्रस्तावों पर रोक लगाने के लिए संयुक्त राष्ट्र में अपने विशेषाधिकार का इस्तेमाल किया है.",
    "नरेंद्र मोदी क्या विश्व नेता बन कर उभरे हैं और भारत वैश्विक ताक़त?": "नरेंद्र मोदी क्या विश्व नेता बन कर उभरे हैं और भारत वैश्विक ताक़त?\n\nरजनीश कुमार\n\nबीबीसी संवाददाता\n\n26 सितंबर 2022, 14:38 IST अपडेटेड 9 घंटे पहले\n\nइमेज स्रोत, Reuters\n\nमोदी राज में भारत का उभार\n\nभारत ब्रिटेन को पीछे छोड़ पाँचवीं बड़ी अर्थव्यवस्था बना\n\nयूएन सुरक्षा परिषद में सुधार की मांग का रूस और अमेरिका ने किया समर्थन\n\nभारत के पास जी-20, एससीओ की अध्यक्षता\n\nभारत यूएन सुरक्षा परिषद में अस्थायी सदस्य\n\nपश्चिम की आपत्ति के बावजूद भारत रूस से तेल ख़रीदने पर अड़ा रहा\n\nभारत ने रूस से एस-400 लिया, लेकिन अमेरिका ने सीएएटीएसए के तहत प्रतिबंध नहीं लगाया\n\nभारतीय प्रधानमंत्री नरेंद्र मोदी जून महीने के आख़िरी हफ़्ते में जर्मनी में जी-7 की बैठक में अतिथि के तौर पर आमंत्रित थे.\n\nजी-7 दुनिया के सात बड़े औद्योगीकृत देशों का समूह है. इस समिट में पीएम मोदी कनाडा के प्रधानमंत्री जस्टिन ट्रूडो से बात कर रहे थे तभी पीछे से अमेरिकी राष्ट्रपति जो बाइडन आए और उन्होंने भारतीय प्रधानमंत्री के कंधे पर हाथ रख दिया. पीएम मोदी ने पीछे मुड़कर देखा तो बाइडन दिखे और फिर दोनों नेता गर्मजोशी से मिले.\n\nसमाचार एजेंसी रॉयटर्स के इस वीडियो क्लिप को भारतीय न्यूज़ एजेंसी एनएनआई ने सोशल मीडिया पर पोस्ट किया और लिखा कि राष्ट्रपति बाइडन खु़द पीएम मोदी तक हाथ मिलाने आए.\n\nयह वीडियो क्लिप कुछ ही घंटों में वायरल हो गया. प्रधानमंत्री मोदी के समर्थकों ने इसे भारत के बढ़ते वैश्विक प्रभाव के तौर पेश किया. मोदी समर्थक एक पत्रकार ने लिखा कि यही चीज़ें वामपंथियों को परेशान करती हैं.\n\nजी-7 पहले जी-8 हुआ करता था, लेकिन 2014 में रूस ने यूक्रेन के क्राइमिया को ख़ुद में मिला लिया तो उसे इस ग्रुप से बाहर कर दिया गया था.\n\nअब कहा जा रहा है कि इस ग्रुप में रूस की जगह भारत ले सकता है. जी-7 समिट के ठीक तीन महीने बाद उज़्बेकिस्तान के समरकंद में शंघाई कोऑपरेशन ऑर्गेनाइज़ेशन यानी एसएसीओ की बैठक हुई.\n\nमोदी का बयान अंतरराष्ट्रीय मीडिया में छाया\n\nचीन की अगुआई वाले इस संगठन के भारत, रूस और पाकिस्तान भी सदस्य हैं. 16 सितंबर को एससीओ समिट से अलग पीएम मोदी और रूसी राष्ट्रपति पुतिन की मुलाक़ात हुई.\n\nइस मुलाक़ात में पीएम मोदी ने कैमरे के सामने पुतिन से कहा कि यह दौर डेमोक्रेसी, डिप्लोमेसी और डायलॉग का है, न कि युद्ध का. पीएम मोदी ने राष्ट्रपति पुतिन से यह बात यूक्रेन पर हमले के संदर्भ में कही थी.\n\nपीएम मोदी की इस टिप्पणी को पश्चिमी देशों के नेताओं ने हाथों-हाथ लिया. ऐसा तब था जब यूक्रेन पर रूस के हमले को लेकर पश्चिम के देश भारत से ख़ुश नहीं थे.\n\nभारत संयुक्त राष्ट्र में यूक्रेन को लेकर रूस के ख़िलाफ़ सभी बड़े प्रस्ताव पर वोटिंग से बाहर रहा था. अमेरिका और यूरोप के बड़े देश चाहते थे कि भारत रूस के ख़िलाफ़ वोट करे.\n\nदूसरी तरफ़ 24 फ़रवरी को पुतिन ने यूक्रेन पर हमले की घोषणा की तब से भारत का रूस से तेल आयात बढ़ता गया. वहीं पश्चिम के देश रूस पर प्रतिबंध कड़े कर रहे थे ताकि उसकी आर्थिक गतिविधियों को रोका जा सके.\n\nइसी महीने 13 सितंबर से संयुक्त राष्ट्र की 77वीं महासभा की शुरुआत हुई. यूएन की महासभा को दुनिया के देशों के प्रतिनिधि संबोधित करते हैं.\n\nमैक्रों ने पीएम मोदी की प्रशंसा की\n\n77वीं महासभा में भी यूक्रेन और रूस का मुद्दा छाया रहा. फ़्रांस के राष्ट्ऱपति इमैनुएल मैक्रों ने 20 सितंबर को यूएन की आम सभा को संबोधित करते हुए कहा कि भारतीय प्रधानमंत्री नरेंद्र मोदी ने रूसी राष्ट्रपति के सामने बिल्कुल सही कहा था कि यह दौर युद्ध का नहीं है.\n\nमैक्रों ने पीएम मोदी का नाम लेते हुए कहा था, ''नरेंद्र मोदी ने रूसी राष्ट्रपति के सामने बिल्कुल सही बात कही थी. यह वक़्त पश्चिम के ख़िलाफ़ प्रतिशोध और उसका विरोध करने का नहीं है. यह समय है कि हम सभी मिलकर वैश्विक चुनौतियों का सामना करें.''\n\nफ़्रांस संयुक्त राष्ट्र सुरक्षा परिषद का स्थायी सदस्य है और यूएन की आम सभा में राष्ट्रपति मैक्रों की ओर से पीएम मोदी की तारीफ़ में नाम लेना एक अहम घटना थी.\n\nमोदी सरकार के मंत्री अनुराग ठाकुर और किरेन रिजिजू ने मैक्रों के इस वीडियो क्लिप को ट्वीट किया. ये मंत्री बताना चाह रहे थे कि भारत अब वैश्विक स्तर पर अपनी जगह बना रहा है.\n\nयूएनजीए में भारत का नाम कई देशों ने लिया. ब्रितानी पीएम लिज़ ट्रस ने भी यूएनजीए में भारत का नाम लिया और कहा कि ब्रिटेन भारत से अपने संबंध को मज़बूत कर रहा है.\n\nइमेज स्रोत, EPA\n\nफ़्रांस और ब्रिटेन के राष्ट्रध्यक्षों के अलावा जर्मन चांसलर, पुर्तगाल के पीएम, यूक्रेन के राष्ट्रपति, गुयाना के राष्ट्रपति, तुर्की के राष्ट्रपति के साथ मेक्सिको और वेनेज़ुएला के प्रतिनिधियों ने भी यूएनजीए में भारत का नाम लिया.\n\nमेक्सिको के विदेश मंत्री लुइस इब्रार्ड कैसाउबोन ने तो रूस और यूक्रेन के बीच शांति वार्ता के लिए एक समिति बनाने का प्रस्ताव रखा जिसमें पीएम मोदी, पोप फ्रांसिस और संयुक्त राष्ट्र प्रमुख एंटोनियो गुटेरेश को रखने की सलाह दी.\n\nमेक्सिको के इस प्रस्ताव का वेनेज़ुएला ने भी समर्थन किया. दूसरी तरफ़ रूस ने यूएनजीए में भारत के लिए अहम घोषणा भी की. रूसी विदेश मंत्री सेर्गेई लावरोफ़ ने कहा कि वह संयुक्त राष्ट्र सुरक्षा परिषद में भारत और ब्राज़ील की स्थायी सदस्यता का समर्थन करते हैं.\n\n21 सितंबर को अमेरिकी राष्ट्रपति जो बाइडन ने भी यूएनजीए को संबोधित करते हुए कहा था कि वह संयुक्त राष्ट्र सुरक्षा परिषद में सुधार का समर्थन करते हैं. राष्ट्रपति बाइडन ने कहा था कि अमेरिका संयुक्त राष्ट्र सुरक्षा परिषद में स्थायी सदस्य और अस्थायी सदस्यों की संख्या बढ़ाने के पक्ष में है. सुरक्षा परिषद में अमेरिका भी भारत की स्थायी सदस्यता का समर्थन करता है.\n\nइमेज स्रोत, Reuters\n\nरूस और अमेरिका प्रतिद्वंद्वी, पर दोनों भारत के साथ\n\nएस जयशंकर विदेश मंत्री बनने के बाद पहली बार इसी महीने 10 सितंबर को सऊदी अरब गए थे. इस दौरे में उन्होंने सऊदी गज़ट को दिए इंटरव्यू में कहा था, ''भारत दुनिया का सबसे बड़ा लोकतंत्र है. दुनिया की पाँचवीं सबसे बड़ी अर्थव्यवस्था है. तकनीक का हब है. इसके अलावा पारंपरिक रूप से वैश्विक मामलों में भारत सक्रिय रहा है. ये सारी चीज़ें भारत को संयुक्त राष्ट्र सुरक्षा परिषद में स्थायी सदस्य के लिए योग्य बनाती हैं.''\n\nजयशंकर के ऐसा कहने के एक हफ़्ते बाद ही अमेरिकी राष्ट्रपति का यूएन सुरक्षा परिषद में सुधार का समर्थन करना और रूस का यह कहना कि वह सुरक्षा परिषद में भारत की स्थायी सदस्यता का समर्थन करना है, मायने रखता है.\n\nकहा जा रहा है कि पश्चिम के देश अभी जलवायु परिवर्तन और चीन से काउंटर करने के लिए सप्लाई चेन को बदलना चाहते हैं. ऐसे में भारत एक अहम देश बन चुका है.\n\n24 सितंबर को अमेरिकी अख़बार न्यूयॉर्क टाइम्स में एक लेख छपा कि भारत का प्रभाव वैश्विक मंच पर बढ़ रहा है, लेकिन देश के भीतर लोकतंत्र कमज़ोर हो रहा है. यह लेख न्यूयॉर्क टाइम्स के साउथ एशिया के ब्यूरो चीफ़ मुजिब मशाल ने लिखा है.\n\nभारत के प्रभाव बढ़ने की वजह बताते हुए मुजिब मशाल ने लिखा है, ''मोदी भारत की मज़बूती का फ़ायदा उठाने पर ध्यान फ़ोकस कर रहे हैं. कोविड-19 महामारी, यूक्रेन पर रूसी हमला और चीन के विस्तारवाद के कारण वर्ल्ड ऑर्डर बाधित हुआ है. मोदी इसे मौक़े के तौर पर ले रहे हैं और भारत को अपनी शर्तों पर स्थापित करने में लगे हैं.\n\nब्रिटेन को पीछे छोड़ भारत दुनिया की पाँचवीं सबसे बड़ी अर्थव्यवस्था बन गया है. कई देशों से भारत ट्रेड डील कर रहा है. भारत के पास बड़ी युवा आबादी है. इसके साथ ही भारत टेक्नॉलजी इन्फ़्रास्ट्रक्चर बढ़ा रहा है. भारत को चीन के काउंटर के तौर पर भी देखा जा रहा है.''\n\nइमेज स्रोत, Getty Images\n\nमौक़े का फ़ायदा उठा रहा भारत?\n\nमुजिब मशाल ने लिखा है, ''रूस और अमेरिका दोनों के साथ भारत सैन्य अभ्यास कर रहा है. इसके अलावा अमेरिका और यूरोप के दबाव के बावजूद भारत रूस से तेल ख़रीद रहा है. भारत में लोकतांत्रिक मूल्यों को लेकर कई तरह के गंभीर सवाल उठ रहे हैं, लेकिन पश्चिम के देश इसे चुनौती नहीं दे रहे हैं. विश्लेषकों और राजयनिकों का मानना है कि ट्रेड और जियोपॉलिटिक्स पर जब भी ध्यान केंद्रित किया जाता है तो मानवाधिकारों को किनारे कर दिया जाता है. नई दिल्ली के एक यूरोपियन डिप्लोमैट ने कहा कि ईयू भारत से 'ये ट्रेड डील, वो ट्रेड डील और केवल डील' चाहता है.''\n\nभारत के उभार और मोदी सरकार की उपलब्धि में भारत का दुनिया की पाँचवी बड़ी अर्थव्यवस्था बनना प्रमुखता से बताया जा रहा है. लेकिन इसके साथ ही कई विरोधाभास भी जुड़े हैं.\n\nसंयुक्त राष्ट्र डिवेलपमेंट प्रोग्राम ने मानव विकास सूचकांक यानी एचडीआर रिपोर्ट 2021-22 जारी की है. एचडीआर की वैश्विक रैंकिंग में भारत 2020 में 130वें पायदान पर था और 2021 में 132वें पर आ गया है.\n\nमानव विकास सूचकांक का आकलन जीने की औसत उम्र, पढ़ाई, और प्रति व्यक्ति आय के आधार पर होता है. कोविड-19 महामारी में भारत का इसमें नीचे जाना कोई हैरान करने वाली बात नहीं है, लेकिन वैश्विक स्तर पर एचडीआर में जितनी गिरावट दर्ज की गई, उससे ज़्यादा भारत में गिरावट आई है.\n\n2021 में भारत के एचडीआर में 1.4% की गिरावट आई जबकि वैश्विक स्तर पर यह 0.4% थी. 2015 से 2021 के बीच भारत एचडीआर रैंकिंग में लगातार नीचे गया जबकि इसी अवधि में चीन, श्रीलंका, बांग्लादेश, यूएई, भूटान और मालदीव ऊपर जा रहे थे.\n\nभारत, जापान, अमेरिका और इंडोनेशिया में ऑस्ट्रेलिया के राजदूत रहे जॉन मैकार्थी ने 21 सितंबर को फ़ाइनैंशियल रिव्यू में लिखे एक आलेख में कहा है कि मोदी के नेतृत्व में भारत एक वैश्विक शक्ति के रूप में उभर रहा है.\n\nजॉन मैकार्थी ने लिखा है, ''जब मोदी ने पुतिन से कहा कि अभी युद्ध का दौर नहीं है तो उन्होंने बड़े आराम से रूसी राष्ट्रपति से दूरी बना ली. शीत युद्ध के दौरान चीन पाकिस्तान के साथ मिला हुआ था. दूसरी तरफ़ रूस को भारत के मज़बूत रणनीतिक साझेदार के तौर पर देखा जाता था. लेकिन वो दौर अब चला गया.\n\nभारतीयों के मन में ऐतिहासिक रूप से कुछ मामलों में रूस को लेकर आदर है. इसके साथ ही नेटो के विस्तार को लेकर भी सोच है. समरकंद में मोदी विजयी बनकर निकले हैं. आप उन्हें नापसंद करते हैं तो करिए लेकिन जियोपॉलिटिक्स की समझ के आधार पर कह रहा हूँ कि उन्हें हराना मुश्किल है. मोदी ने समरकंद में शी जिनपिंग को इग्नोर किया तो उन्हें पता था कि उनके वोटर इससे नाराज़ नहीं होंगे और क्वॉड के पार्टनर भी इससे सहमत रहेंगे. भारत की बहुसंख्यक आबादी चीन को पसंद नहीं करती है.''\n\nक्या नरेंद्र मोदी के शासन काल में भारत वैश्विक मंच पर एक ताक़त के रूप में उभरा है? दिल्ली की जवाहरलाल नेहरू यूनिवर्सिटी में मध्य एशिया और रूसी अध्ययन केंद्र में असोसिएट प्रोफ़ेसर राजन कुमार कहते हैं कि कोई भी देश वैश्विक ताक़त बड़ी और मज़बूत अर्थव्यवस्था के आधार पर बनता है.\n\nइमेज स्रोत, Getty Images\n\nराजन कुमार कहते हैं, ''भारत की अर्थव्यवस्था 2003 से ही लगातार बढ़ रही है. मनमोहन सिंह के समय में भी भारत की वृद्धि दर आठ फ़ीसदी रही. 2014 के बाद भारत की वृद्धि दर धीमी भी हुई है. तो हम ये नहीं कह सकते कि केवल इस सरकार में भारत की अहमियत बढ़ी है. हाँ, ये बात ज़रूर है कि मोदी का दूसरा कार्यकाल विदेश नीति के लिहाज से काफ़ी अहम रहा. पहले कार्यकाल में भीड़ जुटाने पर ज़्यादा फ़ोकस था, लेकिन एस जयशंकर के विदेश मंत्री बनने के बाद भारत की विदेश नीति में कई ठोस परिवर्तन हुए हैं. भारत पहले गुटनिरपेक्ष की नीति पर चलता था, लेकिन अब मल्टिइंगेजमेंट की नीति पर बढ़ रहा है. पहले किसी गुट में नहीं रहने की बात होती थी, लेकिन अब हर गुट में रहने की बात हो रही है.''\n\nभारत को अगले साल कई अंतरराष्ट्रीय ज़िम्मेदारियां मिलने जा रही हैं. जी-20 की अध्यक्षता इंडोनेशिया से भारत के पास आ रही है और अगले साल भारत में ही जी-20 समिट होगा. एससीओ की अध्यक्षता भी भारत को मिल गई है और अगले साल इसका समिट भी भारत में ही होगा. इसी साल दिसंबर महीने में भारत को संयुक्त राष्ट्र सुरक्षा परिषद की अध्यक्षता एक महीने के लिए मिलने जा रही है. इसे भारत के उभार से जोड़कर देखा जा रहा है.",
    "राहुल गांधी बोले- 'भारत जोड़ो यात्रा' अन्याय के खिलाफ, नहीं स्वीकार करेंगे ‘दो हिंदुस्तान’": "पालक्काड. कांग्रेस (Congress) की ‘भारत जोड़ो यात्रा’ (Bharat Jodo Yatra) के 419 किलोमीटर का सफर तय करने पर पार्टी के वरिष्ठ नेता राहुल गांधी (Rahul Gandhi) ने कहा कि यह पदयात्रा अमीर उद्योगपतियों द्वारा लिए अरबों रुपये के कर्ज को माफ करने जबकि किसानों या छोटे व्यापारियों को कर्ज न चुकाने पर सजा देने जैसे अन्याय के खिलाफ है. यहां कोप्पम में 19वें दिन की यात्रा खत्म होने पर गांधी ने कहा कि केंद्र में भारतीय जनता पार्टी (BJP) की सरकार कुछ अमीर कारोबारियों के कर्ज माफ करके उन्हें लाभ पहुंचा रही है जबकि किसानों, छोटे व्यापारियों और अन्य कारोबारियों के साथ ऐसा नहीं किया जा रहा है.\n\nउन्होंने ट्वीट किया, ‘‘आज बड़े उद्योगपतियों का अरबों का कर्ज माफ किया जा रहा है. लेकिन अगर एक किसान या छोटा व्यापारी, छोटा-सा भी कर्ज न लौटा पाए तो उसे ‘डिफॉल्टर’ बता कर जेल में डाल देते हैं. भारत जोड़ो यात्रा, हर अन्याय के खिलाफ है. राजा के ये ‘दो हिंदुस्तान’ भारत स्वीकार नहीं करेगा.’’ कोप्पम में राहुल गांधी को देखने के लिए लोगों की भारी भीड़ जुटी. वायनाड से सांसद गांधी ने उपस्थित लोगों को संबोधित करते हुए कहा कि एलपीजी सिलेंडर खरीदते हुए या अपनी गाड़ियों में पेट्रोल भरवाते वक्त लोगों को यह सवाल करना चाहिए कि उन पर लगाया जा रहा अतिरिक्त शुल्क कहां जा रहा है.\n\nराजस्थान संकटः सोनिया गांधी को रिपोर्ट सौंपेंगे पर्यवेक्षक, इन गहलोत समर्थकों पर गिर सकती है गाज\n\nउन्होंने कहा, ‘‘पैसा गायब नहीं होता है. यह देश में पांच या छह अमीर उद्योगपतियों की जेबों में जा रहा है. हम इस अन्याय को स्वीकार नहीं करेंगे.’’ इससे पहले, सुबह के दौरान गांधी से मिलने के लिए यात्रा के मार्ग में सड़क के दोनों ओर सैकड़ों लोग खड़े रहे. युवतियों के एक समूह ने कांग्रेस नेता को फ्रेम की हुई उनकी एक तस्वीर भेंट की.\n\nपार्टी ने एक तस्वीर पोस्ट की, जिसमें युवतियां गांधी का चित्र थामे दिख रही हैं. कांग्रेस ने कहा, ‘‘पदयात्रा की इससे बेहतर शुरुआत नहीं हो सकती थी. राहुल गांधी जी और सभी पदयात्रियों को शुभकामनाएं देने के लिए बड़ी संख्या में युवा बाहर आ रहे हैं. उनका उज्ज्वल भविष्य हमारी जिम्मेदारी है. अपना लक्ष्य हासिल करने की ओर आगे बढ़ते हुए.’’\n\nकांग्रेस की 3,570 किलोमीटर लंबी और 150 दिनों तक चलने वाली ‘भारत जोड़ो यात्रा’ सात सितंबर को तमिलनाडु के कन्याकुमारी से शुरू हुई थी. यह यात्रा जम्मू-कश्मीर में संपन्न होगी. ‘भारत जोड़ो यात्रा’ 10 सितंबर की शाम को केरल पहुंची थी. एक अक्टूबर को कर्नाटक पहुंचने से पहले यह 19 दिनों में केरल के सात जिलों से गुजरते हुए 450 किलोमीटर की दूरी तय करेगी.\n\nTags: Bharat Jodo Yatra, Congress, Rahul gandhi",
    "T20 World Cup से पहले टीम इंडिया का आखिरी इम्तिहान, भारत पहुंची साउथ अफ्रीकी टीम, 28 से शुरू होगी सीरीज": "Follow us on Created with Sketch. Image Source : TWITTER@PROTEASMENCSA South Africa Players in India\n\nHighlights भारत और दक्षिण अफ्रीका के बीच खेली जाएंगे छह मुकाबले\n\nतीन टी20 मैच के बाद वनडे में होगी भिड़ंत\n\nवर्ल्ड कप से पहले दोनों टीमों के लिए आखिरी द्विपक्षीय सीरीज\n\nIND vs SA: टी20 वर्ल्ड कप 2022 के शुरू होने में अब सिर्फ कुछ ही हफ्ते का समय बाकी है। भारतीय टीम के लिए अच्छी बात यह है कि वह आईसीसी के इस मेगा टूर्नामेंट से पहले अपनी लय में लौटते दिख रही है। रोहित शर्मा की कप्तानी में ऑस्ट्रेलिया को तीन मैचों की टी20 सीरीज में हराने के बाद टीम इंडिया अब अपने नए मिशन के लिए तैयार है। भारतीय टीम को वर्ल्ड कप के लिए ऑस्ट्रेलिया रवाना होने से पहले घर पर ही दक्षिण अफ्रीका की मेजबानी करनी है और उसके साथ सीमित ओवर की सीरीज खेलनी है। यह सीरीज इसी हफ्ते से शुरू होगी जिसके लिए दक्षिण अफ्रीकी टीम टेंबा बावुमा की अगुआई में भारत पहुंच गई है।\n\nदक्षिण अफ्रीकी टीम का हुआ स्वागत\n\nक्रिकेट साउथ अफ्रीका के ट्विटर हैंडल से खिलाड़ियों के भारत पहुंचने की तस्वीरें शेयर की गई। तस्वीरों में मेहमान टीम के कप्तान टेंबा बावुमा, तेज गेंदबाज एनरिके नॉर्खिया, ट्रिस्टन स्टब्स समेत कई अन्य क्रिकेटर भी नजर आए। साउथ अफ्रीका के ये खिलाड़ी रविवार की रात भारत पहुंचे और यहां उनका भारतीय परंपरा के अनुसार तिलक लगाकर स्वागत किया गया।\n\n28 सितंबर से शुरू होगी सीरीज\n\nगौरतलब है कि दक्षिण अफ्रीकी टीम भारत के खिलाफ तीन मैचों की टी20 सीरीज और इतने ही मैचों की वनडे सीरीज भी खेलेगी। टी20 सीरीज की शुरुआत बुधवार (28 सितंबर) से होगी। पहला मैच केरल की राजधानी तिरुवनंतपुरम में खेला जाएगा। इसके बाद अगले दो मुकाबले गुवाहाटी और इंदौर में होंगे।\n\nभारत में टी20 सीरीज नहीं हारी दक्षिण अफ्रीकी टीम\n\nबता दें कि दक्षिण अफ्रीकी टीम आखिरी बार 2019-20 में भारत में टी20 सीरीज खेलने आई थी। उस वक्त क्विंटन डिकॉक की कप्तानी में तीन मैचों की सीरीज 1-1 की बराबरी पर खत्म हुई थी। जबकि इससे पहले 2015-16 में उसने भारत दौरे पर 2-0 से सीरीज पर कब्जा किया था। भारतीय टीम आज तक दक्षिण अफ्रीका के खिलाफ घर में टी20 सीरीज नहीं जीत पाई है।\n\nदक्षिण अफ्रीका के भारत दौरे का कार्यक्रम\n\n28 सितंबर, पहला टी20 मैच- तिरुवनंतपुरम, शाम 7.00 बजे\n\n2 अक्टूबर, दूसरा टी20- गुवाहाटी, शाम 7.00 बजे\n\n4 अक्टूबर, तीसरा टी20- इंदौर, शाम 7.00 बजे\n\n6 अक्टूबर, पहला वनडे - लखनऊ, दोपहर 1.30 बजे\n\n9 अक्टूबर, दूसरा वनडे - रांची, दोपहर 1.30 बजे IST\n\n11 अक्टूबर, तीसरा वनडे - दिल्ली, दोपहर 1.30 बजे\n\nदोनों टीमें\n\nभारत की टी20 टीम: रोहित शर्मा (कप्तान), केएल राहुल (उप-कप्तान), विराट कोहली, सूर्यकुमार यादव, दीपक हुड्डा, ऋषभ पंत (विकेटकीपर), दिनेश कार्तिक (विकेटकीपर), आर अश्विन, युजवेंद्र चहल, अक्षर पटेल, अर्शदीप सिंह, मोहम्मद शमी, हर्षल पटेल, दीपक चाहर, जसप्रीत बुमराह\n\nदक्षिण अफ्रीका की टी20 टीम: टेम्बा बावुमा (कप्तान), क्विंटन डी कॉक, रीजा हेंड्रिक्स, हेनरिक क्लासेन, केशव महाराज, एडेन मार्कराम, डेविड मिलर, लुंगी एनगिडी, एनरिक नॉर्टजे, वेन पार्नेल, ड्वेन प्रिटोरियस, कैगिसो रबाडा, रिले रोसौ, तबरेज़ शम्सी, ट्रिस्टन स्टब्स, ब्योर्न फोर्टुइन, मार्को जेन्सन, एंडिले फेहलुकवेओ\n\nदक्षिण अफ्रीका की वनडे टीम: टेम्बा बावुमा (कप्तान), क्विंटन डी कॉक, रीजा हेंड्रिक्स, हेनरिक क्लासेन, केशव महाराज, जेनमैन मालन, एडेन मार्कराम, डेविड मिलर, लुंगी एनगिडी, एनरिक नॉर्टजे, वेन पार्नेल, एंडिले फेहलुकवेओ, ड्वेन प्रिटोरियस, कागिसो रबाडा, तबरेज़ शम्सी\n\nLatest Cricket News",
    "आज का इतिहास: भारत मां के वीर सपूत शहीद-ए-आजम भगत सिंह का जन्मदिन, जानिए 27 सितंबर की प्रमुख घटनाएं": "Aaj Ka Itihas: 27 सितंबर का दिन भारत के इतिहास में एक ऐसे वीर सपूत के नाम पर याद किया जाता है जो कभी अंग्रेजों के सामने नहीं झुका और भारत मां की रक्षा के लिए हंसते-हंसते फांसी के तख्ते पर झूल गया। आज शहीद-ए-आजम भगत सिंह का जन्मदिन है।",
    "स्वास्थ्य मंत्री मनसुख मंडाविया बोले: भारत के फार्मा निर्यात में हुई भारी वृद्धि, इसीलिए भारत बना 'फार्मेसी ऑफ वर्ल्ड'": "स्वास्थ्य मंत्री मनसुख मंडाविया बोले: भारत के फार्मा निर्यात में हुई भारी वृद्धि, इसीलिए भारत बना 'फार्मेसी ऑफ वर्ल्ड'\n\nअप्रैल-अगस्त 2022-23 में दवा उत्पादों के निर्यात में 146 प्रतिशत की भारी वृद्धि हुई है। जनवरी में दावोस शिखर सम्मेलन को संबोधित करते हुए PM मोदी ने कहा कि भारत अब दुनिया के लिए एक फार्मेसी था और दुनिया का तीसरा सबसे बड़ा फार्मा-उत्पादक है।\n\nनई दिल्ली, एएनआइ। भारत के फार्मा निर्यात में 2013-14 की अवधि की तुलना में अप्रैल-अगस्त 2022-23 में 146 प्रतिशत की वृद्धि हुई है जिसके कारण देश दुनिया के लिए फार्मेसी बन गया था। केंद्रीय स्वास्थ्य मंत्री मनसुख मंडाविया ने इन वर्षों में भारत के दवा निर्यात का एक इन्फोग्राफिक संलग्न करते हुए एक ट्वीट में कहा, देश की दवाएं विश्व स्तर पर कीमती जीवन बचा रही हैं। \"पीएम नरेंद्र मोदी जी ने सही कहा, \"भारत का फार्मा उद्योग न केवल भारत के लिए बल्कि पूरे विश्व के लिए एक संपत्ति है।\"\n\n\"केंद्रीय स्वास्थ्य मंत्री मनसुख मंडाविया ने ट्वीट किया, अप्रैल-अगस्त 2022-23 में दवा उत्पादों के निर्यात में 2013-14 की इसी अवधि की तुलना में 146 प्रतिशत की भारी वृद्धि हुई है। जनवरी में दावोस शिखर सम्मेलन को संबोधित करते हुए प्रधानमंत्री नरेन्द्र मोदी ने कहा कि भारत अब दुनिया के लिए एक फार्मेसी था और दुनिया का तीसरा सबसे बड़ा फार्मा-उत्पादक है।\n\nPM @NarendraModi Ji rightly said, \"India’s pharma industry is an asset not just for 🇮🇳 but the entire world.\" Huge increase of 146% in pharmaceutical products exports in April-August 2022-23 over same period in 2013-14. Made in 🇮🇳 medicines are saving precious lives globally. pic.twitter.com/YxxSJ5CENc — Dr Mansukh Mandaviya (@mansukhmandviya) September 26, 2022\n\nभारत ने कोविड महामारी से करोड़ों लोगों की जान बचाई\n\nवर्ल्ड इकोनॉमिक फोरम के दावोस एजेंडा में वर्चुअल रूप से दुनिया को संबोधित करते हुए पीएम मोदी ने कहा, कि भारत ने टीकों की आपूर्ति करके कोविड-19 महामारी के दौरान करोड़ों लोगों की जान बचाई है। और 'वन अर्थ वन हेल्थ' विजन के तहत कई देशों को आवश्यक दवाएं भेजी है। \"कोरोना के इस समय में, हमने देखा है कि भारत ने किस तरह 'वन अर्थ, वन हेल्थ' के विजन पर चलकर कई देशों को आवश्यक दवाएं, टीके देकर करोड़ों लोगों की जान बचा रहा है।\n\nइससे पहले, रविवार को, मंत्री मंडाविया ने एक अन्य ट्वीट में बताया कि कैसे ई-प्लेटफॉर्म सभी को अधिक कुशल और प्रभावी तरीके से बेहतर स्वास्थ्य सेवा प्रदान करने और नागरिकों के जीवन को आसान बनाने में महत्वपूर्ण भूमिका निभाएगा। बता दें E-RUPI एक डिजिटल समाधान है जिसे प्रधानमंत्री नरेन्द्र मोदी ने एक साल पहले विभिन्न स्वास्थ्य देखभाल सेवाओं के लिए कैशलेस भुगतान समाधान की अनुमति देने के लिए शुरू किया था।\n\nVideo: Union Health Minister Mansukh Mandaviya ने Corona के बढ़ते मामलों को लेकर राज्य सरकारों को निर्देश द\n\nडिजिटल भुगतान समाधान डीएफएस (वित्तीय सेवा विभाग) और एनएचए (राष्ट्रीय स्वास्थ्य प्राधिकरण) के समर्थन से विकसित किया गया था और यह भारतीय राष्ट्रीय भुगतान निगम (एनपीसीआई) द्वारा संचालित है। यह निर्बाध एकमुश्त भुगतान तंत्र उपयोगकर्ताओं को यूपीआई ई-प्रीपेड वाउचर स्वीकार करने वाले व्यापारियों पर कार्ड, डिजिटल भुगतान ऐप या इंटरनेट बैंकिंग एक्सेस के बिना वाउचर को भुनाने में सक्षम बनाता है।\n\nई-आरयूपीआई को लाभार्थियों के साथ एक विशिष्ट उद्देश्य या गतिविधि के लिए एसएमएस या क्यूआर कोड के माध्यम से संगठनों द्वारा साझा किया जाएगा। यह संपर्क रहित ई-आरयूपीआई आसान और सुरक्षित है क्योंकि यह लाभार्थियों के विवरण को पूरी तरह से गोपनीय रखता है। इस वाउचर के माध्यम से पूरी लेनदेन प्रक्रिया अपेक्षाकृत तेज और साथ ही विश्वसनीय हो जाती है, क्योंकि वाउचर में आवश्यक राशि पहले से ही संग्रहीत होती है।\n\nये भी पढ़े: PM Modi: \"यह युद्ध का युग नहीं है\" अमेरिका के बाद अब जर्मनी ने PM मोदी के इस बयान की तारीफ की\n\n2022 में भारतीयों की सैलरी दोहरे अंकों में बढ़ी, इन सेक्टरों में कार्यरत लोगों को मिल रहा सबसे ज्यादा फायदा",
    "Watch: 'भारत जोड़ो यात्रा' को लेकर असम में भिड़े कांग्रेस के दो गुट, विधायक ने दी ये सफाई": "Assam Congress: कांग्रेस कन्याकुमारी से लेकर कश्मीर तक भारत जोड़ो यात्रा (Bharat Jodo Yatra) निकाल रही है लेकिन पार्टी के अंदर ही कार्यकर्ताओं आपस में लड़ रहे हैं. राजस्थान में सीएम पद को लेकर शुरू हुआ विवाद अभी खत्म भी नहीं हुआ था कि अब असम के धुबरी जिले के कार्यकर्ताओं में बैठक के दौरान झड़प का वीडियो सामने आया है.\n\nअसम में एक नवंबर से भारत जोड़ो यात्रा शुरू हो रही है. इसी यात्रा को लेकर चर्चा करने के लिए धुबरी जिले के कांग्रेस कार्यकर्ताओं इकट्ठा हुए थे वहीं दो नेताओं के समर्थक आपस में भिड़ गये जिसका किसी ने वीडियो बना लिया और वह वायरल हो गया.\n\n#WATCH | Assam: Clash b/w two groups of Congress workers broke out during a meeting held at Rajiv Bhawan in Assam's Dhubri district on Monday. The meeting was organized to discuss the Bharat Jodo Yatra to be started in the state from November 1. pic.twitter.com/LEFQ4jdrie — ANI (@ANI) September 26, 2022\n\nस्थानीय विधायक ने दी सफाई\n\nइस लड़ाई को लेकर स्थानीय कांग्रेस विधायक वाजिद अली चौधरी ने मीडिया से कहा कि यहां सब कुछ ठीक है. धुबरी जिला कांग्रेस विभाजित नहीं है, हम एकजुट हैं. पार्टी में कुछ गलतफहमियां हो गई थी जिसमें एक पक्ष ने दूसरे पक्ष पर आरोप लगाए जिसको लेकर विवाद हो गया. उन्होंने कहा कि हम इस मामले को लेकर चर्चा करेंगे और कुछ गडबडी होने पर विधायकों को सूचना देंगे.\n\nराहुल गांधी निकाल रहे हैं भारत जोड़ो यात्रा\n\nगौरतलब है कि कांग्रेस के पूर्व अध्यक्ष राहुल गांधी भारत जोड़ो यात्रा निकाल रहे हैं इसको लेकर रविवार को उन्होंने अपने संबोधन में कहा कि बीजेपी और आरएसएस भारत की आत्मा यानी उसके विचार को विभाजित करने का काम कर रहे हैं ऐसा नहीं होना चाहिए और ये गलत है.\n\nराहुल गांधी (Rahul Gandhi) ने कहा कि वह कुछ लोगों के लिए काम करते हैं पूरे देश के लिए नहीं उनके लिए भारत शासन करने की जगह है, जबकि हमारे लिए भारत एक आवाज है जिसे सुना जाना चाहिए. इसलिए हम इतनी दूर चल रहे हैं क्योंकि हमें अपनी आवाज पर विश्वास है.\n\nRajasthan Politics: सोनिया गांधी से मिले अजय माकन और मल्लिकार्जुन खड़गे, कांग्रेस अध्यक्ष ने लिखित रिपोर्ट मांगी\n\nराजस्‍थान कांग्रेस के 3 बड़े नेताओं के दावे: सोनिया-राहुल कहेंगे तो खून बहा देंगे...विधायकों से प्‍लेन पेपर पर साइन कराए गए",
    "भारत की यात्रा कीजिए और यक़ीन मानिए जो आप हैं वो नहीं रहेंगे": "भारत की यात्रा कीजिए और यक़ीन मानिए जो आप हैं वो नहीं रहेंगे\n\nनताशा बधवार\n\nबीबीसी हिंदी के लिए\n\n25 सितंबर 2022\n\nइमेज स्रोत, Getty Images इमेज कैप्शन, सांकेतिक तस्वीर\n\nख़ुद के अंदर भारत की विविधता, जटिलता और ऊर्जा को समझने की यात्रा मैंने 20 साल में की थी. तब मुझे पहली बार अहसास हुआ कि असली भूख कैसी महसूस होती है. मैंने ऐसी हताशा, ख़ालीपन और भूख को इससे पहले कभी महसूस नहीं किया था.\n\nस्नातक की पढ़ाई पूरी करने के बाद मैं कुछ सामाजिक कार्यकर्ताओं के साथ मध्य प्रदेश के झाबुआ ज़िले के आदिवासी गाँव में शिक्षक के तौर पर वालिंटियर कर रही थी. मैं उस वक़्त खोडाम्बा में एक परिवार के साथ रह रही थी.\n\nनज़दीकी तहसील अलीराजपुर से छह घंटे की मटमैली पहाड़ियों से घिरे रास्ते की बस यात्रा के बाद हम जंगल के रास्ते में तीन घंटे की चढ़ाई के बाद खोडाम्बा पहुँचते थे. यह गाँव जंगल के इलाक़े में कटोरे जैसा था, जहाँ बीच में मैदान था और पहाड़ियों के ढला पर लोगों के घर बने हुए थे.\n\nवहाँ कुछ शामों में मैं सूर्य को डूबते और दूर के किसी झोपड़ी से धुआँ उठते देखती थी. मुझे कई बार ये दृश्य अपने घर के कैलेंडर में स्विटजरलैंड की तस्वीर जितनी क़रीब महसूस हुई. लेकिन इससे उन झोपड़ियों की वास्तविकता का पता नहीं चलता.\n\nइमेज स्रोत, Getty Images इमेज कैप्शन, सांकेतिक तस्वीर\n\nसूखे का वो साल\n\nदरअसल, उस साल सूखा पड़ा था और ज्वार की फसल बर्बाद हो गई थी. किसी भी परिवार के पास ना तो पर्याप्त अनाज थे और ना ही पैसे थे. गाँव के बड़े बुर्ज़ुग भूखे भी रहने लगे थे. लेकिन मैं गाँव की मेहमान थी, लिहाजा मेरे खाने का इंतज़ाम अलग-अलग घरों से होता था.\n\nसुबह पाँच बजे से दिन शुरू होता था और मुझे दिन का पहला खाना 11 बजे सुबह मिलता था. मक्के की एक मोटी रोटी और ज़्यादा पानी वाली दाल. मेरी नज़र उन बच्चों पर ठहरती जो खाना बनाने की जगह के आसपास रोटी के टुकड़े उठाते रहते थे. यह आम का मौसम भी था लेकिन बारिश नहीं होने से आम के पेड़ भी सूने सूने थे.\n\nमुझे सपने में विविधरंगी व्यंजन दिखाई देने लगे थे. कई दोपहर तो ऐसे गुज़रे जब मैं किसी आम के पेड़ के पीछे ख़ुद को सिकोड़कर तब तक रोती थी, जब तक कि मन हल्का नहीं हो जाता था.\n\nउन दिनों लिखी डायरी, अभाव और अकेलेपन के अनुभवों का दस्तावेज़ हैं. कभी-कभी मैं अपने आप पर हंसने की कोशिश करती. मैं जिन लोगों के साथ रहने और काम करने आई थी, उनसे घुल मिलने की चुनौती के साथ-साथ मैं भूख, गर्मी, पानी की कमी और बालों में जूं से भी ग्रस्त थी.\n\nमैंने अपनी डायरी में लिखा था, \"क्या मुझे अपने परिवार वालों से झगड़ कर इतनी दूर, यह काम करने आना चाहिए था, जिसमें मैं बिल्कुल अच्छी नहीं हूँ.\" मैं ख़ुद भी नाकाम महूसस करने लगी थी.''\n\nइमेज स्रोत, Getty Images इमेज कैप्शन, यात्रा\n\nकई सालों तक ख़ुद को कोसना\n\nमैं साल भर वॉलिंटियर करने की प्रतिबद्धता से गई थी, लेकिन छह महीने बाद ही जब दिल्ली में मास कम्युनिकेशन के पोस्ट ग्रेजुएट में नामांकन हुआ तो मैं लौट आई.\n\nएक साल बाद में अपने क्लासमेट के साथ छात्र के रूप में पहले प्रोजेक्ट में खोडाम्बा गई. तब मुझे महसूस हुआ था कि जिन लोगों के साथ मैंने समय गुज़ारा था, उनके साथ गहरा संबंध बन गया था.\n\nमेरे अंदर वादा तोड़ने, सपने से मुकरने और गहरी नाकामी का बोध सालता रहा. मैं कई सालों तक ख़ुद को कोसती रही. अब पीछे मुड़कर देखने पर, महसूस होता है कि मेरी आकांक्षाएं कुछ ज़्यादा थीं.\n\nमैं जिस भी चुनौती को हाथ में लेती थी, उसमें बेहतर करती थी. लेकिन खोडाम्बा के अनुभव ने मुझे मेरी सीमा का अहसास कराया. मैं गाँव में ख़ुद को अलग-थलग महसूस करती थी और अब मैं शहर में ख़ुद को दिमाग़ी तौर पर अलग-थलग पाती हूँ.\n\nमैं सूखे से प्रभावित एक इलाक़े में छह महीने ग़रीबी रेखा से नीचे गुज़र बसर करते हुए रही और मैं तीन दशकों तक लोगों को इसकी कहानियां सुनाती रही.\n\nइससे मुझे लोगों की तारीफ़ें मिलीं. मेरा यक़ीन था कि जीवन जीने का न्यायपूर्ण और ईमानदार तरीक़ा, सुविधाओं को त्यागना है. लेकिन मैंने सीखा कि सुविधाओं को त्यागना कठिन है. मैं जितना इन सुविधाओं को नकारती, यह उतना ही बढ़ता गया.\n\nइमेज स्रोत, Getty Images इमेज कैप्शन, सांकेतिक तस्वीर\n\nसुविधाएं त्यागें\n\nमुझे यह सब समझने में सालों या कहें दशकों लगे. मैंने इन सुविधाओं को कुएं के तौर पर देखा जो हमेशा कुछ ना कुछ देता ही रहा है.\n\nसुविधाओं को नष्ट करने का तरीक़ा, एक बेहतर चुनाव नहीं माना जा सकता, यह ठीक वैसा ही होगा जैसा कुएं से मिलने वाले पानी को नहीं लेने के लिए हम उसे पत्थर और मिट्टी डालकर बंद कर दें. यह कोई अच्छा विकल्प तो नहीं ही है.\n\nऐसे में अपनी शक्ति को पहचान कर उसे काम में लगाना चाहिए. आप जो कर सकते हैं, उसे अच्छे से करें. अपने हर चुनाव में संवेदनशीलता दिखाएं. बराबरी और समानता से जीवन जिएं, ख़ुद को बार-बार नाकाम होने दें, क्योंकि आपके आसपास के लोग आपको संभालने के लिए हैं.\n\nअपनी ग्लानि को भी काम करने दें. सफलता किसी ड्रग्स की भांति काम करती है. आप को खुद के पीछे जाकर डिटॉक्स करने की ज़रूरत होती है.\n\nवीडियो जर्नलिस्ट और डॉक्युमेंट्री फ़िल्म मेकर के अपने करियर में, मुझे दूसरे लोगों के पास, बार-बार जाना पड़ा.\n\nअपना काम करने के लिए हमें दूसरों की मदद की ज़रूरत होती थी, जो अपनी कहानियां हमें बताते थे. हमारे काम में उन लोगों के योगदान को भुलाना और मेरी स्टोरी, मेरे शॉट्स, मेरी फ़िल्म और मेरी ब्रेकिंग न्यूज़ कहते हुए क्रेडिट लेना बहुत सहज और आसान है.\n\nहम नैरेटिव में हेरफेर करना बख़ूबी जानते हैं. हम दूसरों के जीवन में घुसने, ज़रूरत की चीज़ों को लेने और कब उनसे कटना है, यह बख़ूबी जानते हैं. ख़ुद की महानता के क़िस्से थोपना आसान है, ख़ासकर जब सोशल मीडिया हमारी उंगलियों में है.\n\nइसे स्वीकार करना ही होगा. जब भी मैं अपने कंफर्ट ज़ोन से बाहर निकलती हूँ, मुझे अपनी अंतरात्मा का सामना करना होता है. मुझे एहसास होता है कि मैं कितना कम जानती हूँ और मेरी धारणाएं कितनी ग़लत हैं.\n\nदरअसल, मैं अपने आसपास के भारत को जानना और उससे जुड़ने का रास्ता तलाश रही हूँ. भारत जो जटिल, विविध और ऊर्जावान है और उसे नुकसान पहुँचाया जा रहा है.\n\nइमेज स्रोत, Getty Images इमेज कैप्शन, सांकेतिक तस्वीर\n\nदूसरों से जुड़ाव\n\nज़रूरी नहीं कि हमें अन्याय को दूर करने के लिए देश के गहरे अंदरूनी हिस्सों की यात्रा करनी पड़े.\n\nहालांकि हमें अपनी चेतना की गहराई में यात्रा करनी है. इस वाक्य को पढ़ने वाला प्रत्येक शख़्स, लोगों के जीवन को बदलने, अधिक समानता के साथ जीने, सूचना अर्थव्यवस्था में अधिक ज़िम्मेदारी से भाग लेने में सक्षम है.\n\nअपने भीतर भारत की यात्रा करें. अपने आस-पास के भारत से, जिन समुदायों से आपका सामना हो, उनसे जुड़ें.\n\nहमारा निजी जीवन गहरे तौर पर राजनीति से प्रभावित है. हम हर दिन वर्ग, जाति और लिंग असमानता को बनाए रखने में भाग लेते हैं. जो आप नहीं कर सकते, उस पर ध्यान केंद्रित करने के बजाय, आप जो कर सकते हैं, उस पर ध्यान केंद्रित करें.\n\nजब हम दूसरों के साथ जुड़ते हैं तो हम अपनी जीवन शक्ति को फिर से नया उत्साह भर देते हैं. हम किसी और के लिए तब तक अच्छा नहीं कर सकते जब तक हम उस अच्छाई को स्वीकार नहीं करते जो वह हमारे लिए कर रहा है.",
    "VIDEO: भारत की जीत की खुशी में लाइव शो में ही थिरके गावस्कर, ऑस्ट्रेलियाई क्रिकेटर देखता रह गया": "हाइलाइट्स भारत ने ऑस्ट्रेलिया से 3 टी20 की सीरीज 2-1 से जीती भारत की जीत की खुशी में लाइव शो में थिरके सुनील गावस्कर\n\nनई दिल्ली. रोहित शर्मा की अगुआई में टीम इंडिया ने ऑस्ट्रेलिया को हैदराबाद में हुए तीसरे टी20 में हरा दिया और इसके साथ ही सीरीज भी जीत ली. यह मुकाबला रोमांचक रहा. आखिरी ओवर में जाकर जीत-हार का फैसला हुआ. भारत को आखिरी 2 गेंद में 4 रन की दरकार थी और हार्दिक पंड्या ने एक गेंद रहते ही चौका लगाकर भारत को जीत दिला दी. यह भारत की इस साल टी20 में 21वीं जीत थी. इसके साथ ही एक कैलेंडर ईयर में भारत ने सबसे ज्यादा टी20 जीतने का रिकॉर्ड अपने नाम कर लिया. इससे पहले पाकिस्तान (20) के नाम यह रिकॉर्ड था. भारत की जीत के बाद सिर्फ फैंस ही नहीं, बल्कि पूर्व भारतीय क्रिकेट भी खुश नजर आए. गावस्कर तो लाइव शो में ही थिरकने लगे. इसका वीडियो सामने आया है.\n\nसुनील गावस्कर स्टार स्पोर्ट्स के कॉमेंट्री पैनल में शामिल हैं और भारत की जीत के बाद हुए पोस्ट मैच शो में अपनी खुशी का इजहार करने से नहीं चूके और लाइव शो में ही साथी कॉमेंटेटर मैथ्यू हेडन के सामने थिरकने लगे. इस दौरान पैनल पर ऑस्ट्रेलिया के पूर्व दिग्गज बल्लेबाज मैथ्यू हेडन उनके साथ बैठे थे. वो भी गावस्कर को थिरकते देख अपनी हंसी नहीं रोक पाए.\n\nजहां तक मैच की बात करें तो ऑस्ट्रेलिया ने पहले बल्लेबाजी करते हुए कैमरून ग्रीन (52) और टिम डेविड (54) के अर्धशतकों की बदौलत 20 ओवर में 7 विकेट खोकर 186 रन बनाए थे. भारत की तरफ से अक्षर पटेल ने सबसे अधिक 3 विकेट लिए. इसके जवाब में भारत ने एक गेंद रहते ही 6 विकेट से मैच जीत लिया. भारत की जीत में विराट कोहली और सूर्यकुमार यादव का अहम रोल रहा. सूर्यकुमार ने 69 रन की पारी खेली. वहीं, कोहली ने 63 रन बनाए. आखिरी ओवर में हार्दिक पंड्या ने चौका लगाकर भारत को जीत दिला दी.\n\nIND vs SA: जिस शख्स ने बदला दुनिया का इतिहास, उसकी प्रेरणा लेकर भारत को हराने आई बावुमा की सेना\n\nकैमरन ग्रीन ने बढ़ाई ऑस्ट्रेलियाई सेलेक्टर्स की चिंता, टीम इंडिया के खिलाफ बना गए दो खास रिकॉर्ड\n\nभारत ने एक समय 30 रन पर 2 विकेट गंवा दिए थे. इसके बाद विराट कोहली और सूर्यकुमार यादव ने तीसरे विकेट के लिए 104 रन जोड़कर भारत को मैच में बनाए रखा और आखिर में यही साझेदारी निर्णायक साबित हुई.\n\nTags: India vs Australia, Rohit sharma, Sunil gavaskar, Team india",
    "OECD ने चालू वित्त वर्ष में भारत की वृद्धि दर को 6.9 प्रतिशत पर कायम रखा, S&P को उम्मीद 7.3 प्रतिशत रहेगी": "Photo:FILE S&P\n\nHighlights एसएंडपी ने कहा कि मुद्रास्फीति 2022 के अंत तक छह प्रतिशत के ऊपर रह सकती है\n\nभारतीय रिजर्व बैंक के 7.2 प्रतिशत के पूर्वानुमान से कम है\n\nयूक्रेन पर रूस के हमले के बाद पैदा हुई स्थिति में वैश्विक अर्थव्यवस्था की रफ्तार मंद हुई ह\n\nOECD-S&P: वैश्विक संगठन आर्थिक सहयोग एवं विकास संगठन (ओईसीडी) ने सोमवार को चालू वित्त वर्ष के लिए भारत के वृद्धि पूर्वानुमान को 6.9 प्रतिशत पर बरकरार रखा है। उसने कहा कि कमजोर वैश्विक परिदृश्य के बावजूद भारत की वृद्धि दर मजबूत रहेगी। ओईसीडी ने अपनी एक रिपोर्ट में कहा कि वित्त वर्ष 2022-23 में भारत की वृद्धि दर 6.9 प्रतिशत रहने की संभावना है। एसएंडपी ग्लोबल रेटिंग्स ने सोमवार को कहा कि चालू वित्त वर्ष में भारत की आर्थिक वृद्धि दर 7.3 प्रतिशत रह सकती है। साथ ही रेटिंग एजेंसी ने कहा कि मुद्रास्फीति 2022 के अंत तक छह प्रतिशत के ऊपर रह सकती है।\n\nभारत की तीव्र वृद्धि को दर्शाता\n\nओईसीडी ने अपने अंतरिम आकलन में कहा, \"वित्त वर्ष 2022-23 में भारत की वृद्धि दर सात प्रतिशत के करीब रहने के पीछे नरम बाह्य मांग भी एक कारण है। लेकिन इसके बावजूद यह कमजोर वैश्विक अर्थव्यवस्था में भारत की तीव्र वृद्धि को दर्शाता है।\" इस आर्थिक संगठन ने इसके पहले जून में जारी अपने आर्थिक परिदृश्य में भी भारत की वृद्धि दर 6.9 प्रतिशत रहने की संभावना जताई थी। हालांकि यह अनुमान चालू वित्त वर्ष के लिए जताए गए भारतीय रिजर्व बैंक के 7.2 प्रतिशत के पूर्वानुमान से कम है। पिछले वित्त वर्ष में भारत की वृद्धि दर 8.7 प्रतिशत रही थी। इसके साथ ही ओईसीडी ने भारत की मुद्रास्फीति 6.7 प्रतिशत रहने का भी पूर्वानुमान जताया है। ओईसीडी ने अपनी रिपोर्ट में कहा कि यूक्रेन पर रूस के हमले के बाद पैदा हुई स्थिति में वैश्विक अर्थव्यवस्था की रफ्तार मंद हुई है। इसकी वजह से दुनिया भर में मुद्रास्फीति को लेकर भारी दबाव देखा जा रहा है। संगठन ने कैलेंडर वर्ष 2022 में वैश्विक अर्थव्यवस्था के तीन प्रतिशत की दर से बढ़ने का अनुमान जताया है जबकि अगले साल इसके सिर्फ 2.2 प्रतिशत रहने की भी आशंका जताई है। इस रिपोर्ट में चीन की वृद्धि दर के इस साल सिर्फ 3. प्रतिशत रहने का भी अनुमान जताया गया है। चीन के लिए यह कोविड काल को छोड़कर 1970 के दशक के बाद की सबसे कम वृद्धि दर होगी।\n\nएडीबी ने अपने पूर्वानुमान को घटाकर सात प्रतिशत कर दिया\n\nएसएंडपी ने एशिया प्रशांत के लिए अपने आर्थिक पूर्वानुमानों में कहा कि अगले साल भारत की वृद्धि को घरेलू मांग में सुधार का समर्थन मिलेगा। बयान में कहा गया, ''हमने भारत के वृद्धि पूर्वानुमान को वित्त वर्ष 2022-2023 के लिए 7.3 प्रतिशत और अगले वित्तीय वर्ष के लिए 6.5 प्रतिशत पर बनाए रखा है, हालांकि इसमें कमी का जोखिम बना हुआ है।''उच्च मुद्रास्फीति और बढ़ती नीतिगत ब्याज दरों के बीच अन्य एजेंसियों ने भारत के सकल घरेलू उत्पाद के वृद्धि अनुमान में कटौती की है। इस महीने की शुरुआत में, फिच रेटिंग्स ने चालू वित्त वर्ष के लिए वृद्धि अनुमान को घटाकर सात प्रतिशत कर दिया था, जो इससे पहले 7.8 प्रतिशत था। इंडिया रेटिंग्स एंड रिसर्च ने भी अपने अनुमान को सात प्रतिशत से घटाकर 6.9 प्रतिशत कर दिया था। एशियाई विकास बैंक (एडीबी) ने अपने पूर्वानुमान को 7.5 प्रतिशत से घटाकर सात प्रतिशत कर दिया। भारतीय रिजर्व बैंक (आरबीआई) को उम्मीद है कि चालू वित्त वर्ष (अप्रैल-मार्च) में भारतीय अर्थव्यवस्था 7.2 प्रतिशत की दर से बढ़ेगी।\n\nLatest Business News",
    "शस्त्र से नहीं शास्त्र से विश्वगुरु बनेगा भारत, संवाद में भी होता है समाधान, बोले भय्याजी जोशी": "राष्ट्रीय स्वयंसेवक संघ के अखिल भारतीय कार्यकारी मंडल के सदस्‍य सुरेश भय्याजी जोशी ने कहा है कि भारत शस्त्र से नहीं शास्त्र से विश्वगुरु बनेगा। वह निकटवर्ती गांव भड़ोली में अमृत महोत्‍सव समारोह समिति द्वारा आयोजित सैन्‍य बलिदानी परिवार सम्‍मान समारोह में संबोधित कर रहे थे।\n\nज्वालामुखी, प्रवीण कुमार शर्मा। राष्ट्रीय स्वयंसेवक संघ के अखिल भारतीय कार्यकारी मंडल के सदस्‍य सुरेश भय्याजी जोशी ने कहा है कि भारत शस्त्र से नहीं, शास्त्र से विश्वगुरु बनेगा। वह निकटवर्ती गांव भड़ोली में अमृत महोत्‍सव समारोह समिति द्वारा आयोजित सैन्‍य बलिदानी परिवार सम्‍मान समारोह में संबोधित कर रहे थे। इसी कार्यक्रम में रक्षा मंत्री राजनाथ सिंह मुख्‍यातिथि के रूप में उपस्थित थे।\n\nभय्याजी जोशी ने कहा कि भारतीय सेना ने अभी तक हुए सभी युद्धों में विजय पाई है। भारतीय सेना पराक्रम में कभी पीछे नहीं रही है। इसके बावजूद भारत ने कभी भी अपनी शक्ति का दुरुपयोग नहीं किया। इसका उपयोग दुर्बलों की रक्षा और अपने आत्मसम्मान की रक्षा के लिए किया। हमारी संस्कृति सर्व धर्म समभाव की परिचायक है अत: भारत की जीवनशैली श्रेष्ठ है। यह पूरे विश्व के लिए अनुकरणीय है। हिमाचल प्रदेश को देवभूमि कहते हुए उन्होंने कहा कि प्रत्येक देशवासी को भारत के लिए जीना है और इसकी प्रगति में सबको योगदान देना है। उन्होंने कहा कि केवल युद्ध में ही समाधान नहीं है, वार्ता के माध्यम से भी समस्याओं का समाधान संभव है। सबको साथ लेकर चलने की भावना से आज देश तेजी से आगे बढ़ रहा है.ऋषि मुनियों ने हमें जीतने की प्रेरणा दी है अत: शक्ति के सदुपयोग से यह सब संभव होगा। कहा कि सेना के साथ हम सब का आत्मीय संबंध है। यह हमारी संयुक्त शक्ति का परिचायक भी है।\n\nइस कार्यक्रम में 2600 सैन्‍य बलिदानी परिवारों को सम्‍मानित किया गया। यह कार्यक्रम पहले पंचायतस्‍तर पर आयोजित किए गए। लाखों लोग इन कार्यक्रमों में शामिल हुए हैं। हिमाचल प्रदेश में भी कोने कोने में ये कार्यक्रम इस भावना के साथ आयोजित किए गए कि आम व्‍यक्ति को भी स्‍वतंत्रता की अनुभूति हो और वह अपनी दिनचर्या का कुछ भाग देश के प्रति चिंतन में बिता सके। इन सभी समारोहों का यह विशाल रूप था जिसमें रक्षा मंत्री राजनाथ सिंह एवं सुरेश भय्याजी जोशी पहुंचे हुए थे।",
    "India-Israel Relations: भारत को आत्मनिर्भर बनाने में इजरायल कर रहा प्रयास, दोनों देशों के बीच संबंध काफी सफल": "भारत में इजरायल के राजदूत नाओर गिलोन ने दोनों देशों के बीच रक्षा संबंधों को काफी सफल बताया है।उन्होंने कहा कि भारत को आत्मनिर्भर बनाने के लिए मेक इन इंडिया कार्यक्रम के तहत हम मिलकर काम कर रहे हैं।\n\nनई दिल्ली, ANI: भारत में इजरायल के राजदूत नाओर गिलोन ने दोनों देशों के बीच रक्षा संबंधों को काफी सफल बताया है। राजदूत नाओर गिलोन ने भारत और इजरायल के रक्षा संबंधों के महत्व पर जोर देते हुए, कहा कि यह काफी लंबा और सफल रहा है। उन्होंने कहा कि तेल अवीव UAV, राकेट, मिसाइल और अन्य रक्षा प्रणाली के क्षेत्रों में नई दिल्ली एक मजबूत भागीदार बनकर बहुत खुश है। उन्होंने कहा कि भारत को आत्मनिर्भर बनाने के लिए मेक इन इंडिया कार्यक्रम के तहत हम मिलकर काम कर रहे हैं।\n\nमेक इन इंडिया कार्यक्रम सराहनीय\n\nनाओर गिलोन ने भारत में राजदूत के रूप में एक वर्ष का कार्यकाल पूरा करने पर न्यूज एजेंसी ANI के साथ बताचीत की। उन्होंने ANI से कहा कि दोनों देशों के बीच रिश्तें काफी मजबूत हुए हैं। गिलोन ने कहा कि मेक इन इंडिया (Make-in-India) कार्यक्रम को तेल अवीव द्वारा सराहा जा रहा है और इस क्षेत्र में कदम भी उठाए जा रहे हैं। उन्होंने कहा, 'भारत और इजरायल के बीच रक्षा संबंध काफी लंबा और सफल रहा है। इजरायली कंपनियां मेक इन इंडिया कार्यक्रम के तहत खुद को एजस्ट कर रही है। बड़ी कंपनियां भारतीय कंपनियों के साथ संयुक्त व्यपार शुरू कर रही हैं और साथ में मुझे लगता है कि मेक-इन-इंडिया कार्यक्रम में इज़राइल की भूमिका काफी अहम साबित हो सकती है।\n\nदेश को आत्मनिर्भर बनने की जरूरत\n\nराजदूत ने आत्मनिर्भरता पर जोर देते हुए कहा, 'अगर हम यूक्रेन और विश्व में हो रही घटनाओं को देखें तो पता चलता है कि हमें आत्मनिर्भर बनना होगा और सभी चुनौतियों से सामना करने के लिए तैयार रहना होगा। आज के समय में कोई किसी को बचाने नहीं आता है। खुद की रक्षा स्वयं ही करनी होती है। यह हमारा विश्वास है, जिसे इजरायल शुरू से ही मानता आया है। अधिक से अधिक देशों को इसे समझने की जरूरत है।'\n\nI2U2 के तहत भारत को मिले प्रोजेक्ट\n\nभारत में मौजूदा सरकार की सराहना करते हुए, राजदूत गिलोन ने कहा, 'मैंने कई देशों में काम किया है, लेकिन इतना व्यापक और लोकप्रिय समर्थन कहीं नहीं देखा। दोनों देशों के बीच काफी गहरा संबंध है। मेरे लिए कुल मिलाकर यह एक बढ़िया अनुभव है।' उन्होंने I2U2 पर कहा, 'एक साल पहले I2U2 का गठन हुआ है। भारत, इजरायल, UAE और अमेरिका एक साथ मिलकर सभी के लिए काम कर रहे हैं। इसके तहत दो अच्छे प्रोजेक्ट भारत को मिला है।'\n\nये भी पढ़ें: पीएम मोदी ने अपने इजराइली समकक्ष को यहूदी नववर्ष की शुभकामनाएं दी, कैसे मनाते हैं रोश हाशनाह\n\nये भी पढ़ें: हाइफा की 104वीं बरसी पर इजराइली राजदूत ने भारतीय सैनिकों को दी श्रद्धांजलि, तीन मूर्ति चौक का बदला गया था नाम",
    "Sports News: IND VS AUS: भारत का शानदार प्रदर्शन, जीत का श्रेय किसके सिर?": "17 September 20222 mins 42 secs\n\nSport News: टी20 विश्व कप के पहले ही राउंड में पाकिस्तान नॉक आउट? सुनिए पाकिस्तान खिलाड़ी का बयान",
    "पश्‍च‍िम चंपारण में आंदोलनकारी किसानों ने भारत-नेपाल सीमा पर आवाजाही से रोक हटाई": "West Champaran news नेपाली खरीदारों से गुलजार हुआ भिखनाठोरी बाजार। मंगलवार को नाले को ठीक करने सीमा पर जुटेंगे भारतीय किसान। पश्‍च‍िम चंपारण में काफी द‍िनों से नेपाल वार्डर पर चल रहा व‍िवाद। आज आने जाने के ल‍िए खोला गया रास्‍ता।\n\nगौनाहा/ सहोदरा (पचं), जासं। भारत-नेपाल के भिखनाठोरी सीमा पर पानी के विवाद के बाद भारतीय किसानों ने नेपालियों के प्रवेश पर लगाई गई रोक हटा दी है। आंदोलन के आठवें दिन नवरात्र को देखते हुए यह कदम उठाया गया है। इसके साथ ही सोमवार की सुबह से ही सीमा पर आवाजाही शुरू हो गई। भिखनाठोरी बाजार में नेपाली खरीदार पहुंचने लगे। उल्लेखनीय है कि नेपाल की उजला पहाड़ी के समीप से निकले नाले को बीते 28 अगस्त को ठोरी निवासी नेपालियों ने ध्वस्त कर दिया था। उसके बाद से भारतीय क्षेत्र में सिंचाई का संकट उत्पन्न हो गया है। मामले का समाधान नहीं होने पर 19 सितंबर को भिखनाठोरी के लोगों ने नेपालियों के प्रवेश को रोक दी थी। सीमा पर चौकसी बरतने लगे थे।\n\nसोमवार को आवाजाही से रोक हटाई गई तो खाद्यान्न और अन्य घरेलू सामग्रियों की खरीदारी करने बड़ी संख्या में नेपाली पहुंचे। आवाजाही शुरू होने से भिखनाठोरी और ठोरी के व्यवसायियों को बड़ी राहत मिली है। पूर्व जिला परिषद अध्यक्ष सह किसान शैलेंद्र गढ़वाल ने बताया कि दुर्गापूजा से नेपालियों की भी आस्था जुड़ी है। इसे देखते हुए यह निर्णय लिया गया। किसान मंगलवार को सीमा पर तोड़े गए उस नाले को बांधकर भारतीय किसानों के लिए पानी लाने का प्रयास करेंगे। यदि कोई व्यवधान उत्पन्न किया जाएगा तो सीमा पर फिर से आवाजाही ठप कर दी जाएगी।\n\nपानी लाने के लिए गोलबंद हो रहे किसान\n\nभारत- नेपाल सीमा के भिखनाठोरी में पानी को लेकर विवाद के कारण भारतीय क्षेत्र में नेपालियों के बंद किए गए प्रवेश को चालू करने साथ हीं उस तोड़े गए नाले को बांधकर पानी लाने के लिए किसानों ने गोलबंदी शुरु कर दी है। इसके लिए मंगलवार को किसान भिखनाठोरी में जुटेंगे। किसानों का कहना है कि कई बार दोनों पक्षों के बीच हुई बातचीत में कोई नतीजा नहीं निकलने से नेपालियों द्वारा तोड़े गए नाला को बांधकर पानी लाया जाएगा।",
    "भारत को 2047 तक विकसित और 'आत्मनिर्भर' बनाने का संकल्प लें : राष्ट्रपति मुर्मु": "भारत को 2047 तक विकसित और 'आत्मनिर्भर' बनाने का संकल्प लें : राष्ट्रपति मुर्मु\n\nराष्ट्रपति द्रौपदी मुर्मु ने सोमवार को लोगों से भारत को 2047 तक विकसित और आत्मनिर्भर बनाने का संकल्प लेने का आह्वान किया। मंगलवार को वह बेंगलुरु में हिंदुस्तान एयरोनाटिक्स लिमिटेड के अत्याधुनिक क्रायोजेनिक इंजन निर्माण सुविधा का उद्घाटन करेंगी।\n\nहुबली, एजेंसी। राष्ट्रपति द्रौपदी मुर्मु ने देशवासियों से 2047 तक भारत को पूर्ण विकसित और 'आत्मनिर्भर' राष्ट्र बनाने का संकल्प लेने का आह्वान किया है, जब देश अपनी स्वतंत्रता का शताब्दी वर्ष मना रहा होगा। वह उनके सम्मान में हुबली-धारवाड़ नगर निगम द्वारा सोमवार को यहां आयोजित नागरिक सम्मान समारोह को संबोधित कर रही थीं।\n\nमंगलवार को वह बेंगलुरु में हिंदुस्तान एयरोनाटिक्स लिमिटेड (HAL) के अत्याधुनिक क्रायोजेनिक इंजन निर्माण सुविधा (ICMF) का उद्घाटन करेंगी। सम्मान समारोह में राष्ट्रपति ने अध्यात्म, साहित्य, संगीत, कला और शिक्षा के क्षेत्र में इस क्षेत्र की कई नामचीन हस्तियों के योगदान को याद किया।\n\nसमारोह में कर्नाटक के राज्यपाल थावरचंद गहलोत, मुख्यमंत्री बासवराज बोम्मई, केंद्रीय मंत्री प्रल्हाद जोशी समेत अन्य कई गणमान्य लोग उपस्थित रहे।\n\nमहान स्वतंत्रता सेनानियों को किया नमन\n\nराष्ट्रपति ने कहा, 'आज पूरा देश स्वतंत्रता के 75वें साल में 'आजादी का अमृत महोत्सव' मना रहा है। यह उत्सव तब तक अधूरा है जब तक हम मातृभूमि की स्वतंत्रता के लिए सर्वोच्च बलिदान देने वाले अपने महान स्वतंत्रता सेनानियों को नमन और याद नहीं करते हैं। मैं उन्हें नमन करती हूं।'\n\nउन्होंने कहा, 'आजादी का अमृत महोत्सव 'आत्मनिर्भर भारत' के लिए संकल्प लेने का समय है। हमें यह संकल्प करना है कि 2047 तक, जब यह देश अपना शताब्दी वर्ष मनाएगा, भारत विकसित और आत्मनिर्भर होगा।'\n\n4,500 वर्गमीटर में फैला है ICMF\n\nराष्ट्रपति मुर्मु मंगलवार को हाल के जिस एकीकृत क्रोयोजेनिक इंजन निर्माण सुविधा (ICMF) का उद्घाटन करेंगी, वह 4,500 वर्ग क्षेत्र में फैला है। इसके निर्माण पर 208 करोड़ रुपये की लागत आई है। इस परिसर को विकसित करने के लिए 2013 में हाल के एयरोस्पेस डिविजन और भारतीय अंतरिक्ष अनुसंधान संगठन (इसरो) के बीच करार हुआ था।\n\nइस परिसर में इसरो के लिए क्रायोजेनिक (CE20) और सेमी-क्रायोजेनिक (SE2000) इंजन का निर्माण किया जाएगा। अगले साल मार्च से यहां इंजन का निर्माण शुरू हो जाएगा। इस परिसर के बाद इसरो के लिए एक ही छत के नीचे राकेट इंजन तैयार की सुविधा हो जाएगी।\n\nराष्ट्रपति ने मैसूरु में दशहरा उत्सव का किया उद्घाटन\n\nराष्ट्रपति मुर्मु ने मैसुरु में 10 दिनों तक चलने वाले दशहरा उत्सव का उद्घाटन किया। कोरोना महामारी के चलते दो साल तक इस उत्सव का आयोजन नहीं किया जा सका था। चामुंडी पर्वत पर स्थित चामुंडेश्वरी मंदिर परिसर में शुभ वृश्चिक लग्न में राष्ट्रपति ने इस उत्सव का उद्घाटन किया। राष्ट्रपति ने चामुंडेश्वरी देवी की पूजा अर्चना भी की।\n\nये भी पढ़ें: अमृत महोत्सव: राष्ट्रपति द्रौपदी मुर्मू के हाथों धारूहेड़ा नगरपालिका को मिलेगा स्वच्छ शहर का अवार्ड\n\nये भी पढ़ें: चंडीगढ़ में एयर शो: राष्ट्रपति द्रौपदी मुर्मु होंगी मुख्य अतिथि, शो के लिए App पर बुक करवानी होगी सीट",
    "आरोग्य सेतू और कोविन रखेगा भारत के स्वास्थ्य पर नजर, घर से बुक हो सकेगी OPD": "आयुष्मान भारत के डिजिटल भारत मिशन के तहत सरकार दो ऑनलाइन प्लेटफॉर्म (Aarogaya Setu)आरोग्य सेतू और कोविन ( Cowin) को दोबारा तैयार कर रही है। राष्ट्रीय स्वास्थ्य प्रधिकरण (NHA) के प्रमुख आर.के. शर्मा ने बताया कि कोविड के अतिरिक्त अन्य बीमारियों पर भी नजर रखने के लिए इन एप्स का इस्तेमाल होगा। NHA प्रमुख आर.के. शर्मा ने रविवार को इस बारे में पूरी जानकारी दी।\n\nअस्पताल में नहीं लगानी होगी लाइन\n\nआर. के. शर्मा ने बताया कि \"हम डिजिटल स्वास्थ्य समाधनों का उपयोग कर रहे हैं। कोरोना काल के दौरान सरकार ने 2 डिटिजल हेल्थ सॉल्यूशन (Aarogaya Setu) आरोग्य सेतू और कोविन ( Cowin) तैयार किए गए थे। (Aarogaya Setu) आरोग्य सेतू एप को 240 मिलियन बार डाउनलोड किया है। अब कोरोना हमारे जीवन से बाहर हो चुका है इसलिए अब इन एप्लिकेशन को भारत के डिजिटल स्वास्थ्य मुद्दों पर नजर रखेगा। उन्होंने आगे कहा कि यदि आप हॉस्पिटल जाते हैं तो आपको रजिस्ट्रेशन के लिए लाइन में नहीं लगना पड़ेगा। आप स्कैन कर OPD कार्ड प्राप्त कर सकते हैं।\"\n\nWe are all set to kickstart Day 2⃣of #ArogyaManthan2022 celebrating #4YearsOfPMJAY & #1YearOfABDM.\n\n\n\nStay tuned to our page for more updates!\n\nTo watch the event LIVE🔴, visit: https://t.co/uQTGh8ciY0 — National Health Authority (NHA) (@AyushmanNHA) September 26, 2022\n\nहेल्थ सेक्टर में आधार और यूपीआई के बराबर होगा आरोग्य सेतू\n\nआर. के शर्मा ने आगे बताया कि \"आरोग्य सेतू स्वास्थ्य के क्षेत्र में वही काम करेगा जो पेमेंट के क्षेत्र में यूपीआई (UPI) और आधार का है। यूपीआई ने भुगतान और आधार ने पहचान के क्षेत्र में एक नई दिशा दी है। उसी प्रकार स्वास्थ्य के क्षेत्र में 150, 000 से अधिक स्वास्थ्य सुविधाएं रजिस्टर्ड हैं वहीं हेल्थ प्रोफेशनल्स की बात करें तो 8000 से ज्यादा लोगों ने अपना पंजीकरण कराया है। अबतक 7,11,571 आयुष्मान भारत स्वास्थ्य एजेन्सी (ABHA)डाउनलोड किया जा चुका है।\"\n\nशर्मा ने कहा कि \"बीते एक दशक में भारत में आधार, यूपीआई, ई- केवाईसी (e-KYC),डिजिटल लॉकर जैसे प्लेटफॉर्म बनाए हैं जो अपने आप में अद्भुत हैं। अब यही हम स्वास्थ्य के क्षेत्र में भी करने जा रहे हैं। हम स्वास्थ्य से जुड़े लोगों का डाटा तैयार कर रहे हैं।\"\n\nये भी पढ़ें- कैसे पता करते हैं, कितना हेल्दी है आपका पैकेज्ड फूड; AIIMS की स्टडी ने सुझाया है ये टेक्निक",
    "ICC T20 Rankings: पाकिस्तान की जीत से भारत को फायदा, ऑस्ट्रेलिया को हुआ नुकसान; जानें ताजा रैंकिंग": "हाइलाइट्स ऑस्ट्रेलिया को टी20 सीरीज हराने का भारत को फायदा मिला टी20 रैंकिंग में भारत ने अपने शीर्ष स्थान को और मजबूत किया\n\nनई दिल्ली. भारत ने ऑस्ट्रेलिया से 3 टी20 की सीरीज 2-1 से जीती. टीम इंडिया के लिहाज से यह जीत इसलिए भी अहम है. क्योंकि भारतीय टीम सीरीज का पहला मुकाबला हारने के बाद पिछड़ रही थी. उसके बाद लगातार 2 मैच जीतकर 9 साल बाद घर में ऑस्ट्रेलिया से कोई टी20 सीरीज जीती. इस जीत का टीम इंडिया को बड़ा फायदा मिला. भारत ने आईसीसी की टी20 रैंकिंग में अपने पहले स्थान को और मजबूत कर लिया है. ऑस्ट्रेलिया को हराने के बाद भारत की टी20 रैंकिंग में एक अंक का इजाफा हुआ है और अब टीम इंडिया के खाते में 268 रेटिंग पॉइंट्स हो गए हैं.\n\nइसके साथ ही भारत की दूसरे स्थान पर काबिज इंग्लैंड से बढ़त 7 अंकों की हो गई है. इंग्लैंड के 261 रेटिंग पॉइंट्स हैं.\n\nपाकिस्तान की जीत से भारत को फायदा\n\nपाकिस्तान के खिलाफ चल रही टी20 सीरीज के चौथे मैच में इंग्लैंड को 3 रन से हार झेलनी पड़ी. इस हार का भी फायदा भारत को मिला और रैंकिंग में शीर्ष पर काबिज भारतीय टीम की स्थिति और मजबूत हो गई. बता दें कि इंग्लैंड और पाकिस्तान के बीच 7 टी20 की सीरीज खेली जा रही है. फिलहाल, यह सीरीज 2-2 से बराबर है. सीरीज के अंतिम-3 मैच लाहौर में खेले जाएंगे.\n\nवर्ल्ड चैम्पियन ऑस्ट्रेलिया को भारत के खिलाफ सीरीज हारने का नुकसान हुआ है. उसका एक रेटिंग पॉइंट कम हुआ है और वो 250 अंकों के साथ छठे पायदान पर है. मौजूदा टी 20 विश्व कप चैंपियन को अपने खिताब का बचाव करने से पहले इंग्लैंड और वेस्टइंडीज के खिलाफ भी सीरीज खेलनी है.\n\nमोहम्मद शमी की जगह अफ्रीका के खिलाफ 155 की रफ्तार से गेंद फेंकने वाले खिलाड़ी को मिलेगा मौका!\n\nभारत को 5 कमियों को करना होगा दूर, नहीं तो टी20 वर्ल्ड कप की उम्मीदों को लग सकता है झटका\n\nपाकिस्तान इस समय दक्षिण अफ्रीका के साथ टी20 रैंकिंग में 258 रेटिंग पॉइंटंस के साथ संयुक्त रूप से तीसरे स्थान पर है. अगर वो इंग्लैंड से टी20 सीरीज के बाकी बचे 3 मैच जीत लेता है, तो इंग्लैंड की जगह दूसरे स्थान पर आ जाएगा. वहीं, अगर इंग्लिश टीम बाकी बचे 3 मैच में से अगर एक भी जीत लेती है तो उसका दूसरा स्थान बरकरार रहेगा जबकि दक्षिण अफ्रीका के पास बुधवार से भारत के खिलाफ शुरू होने वाली 3 टी20 की सीरीज में अपनी रैंकिंग सुधारने का मौका होगा.\n\nTags: Australia, ICC T20 Rankings, India vs Australia, Pakistan vs England, Rohit sharma, Team india",
    "भारत में बनना शुरू हुआ Apple iPhone 14, 20 फीसदी तक कम हो सकते हैं दाम": "iPhone बनाने वाली Apple ने सोमवार को घोषणा की कि उसने भारत में फॉक्सकॉन कारखाने में Apple फोन की श्रृंखला में नवीनतम iPhone 14 को बनाना शुरू कर दिया है. इसके साथ ही कंपनी ने फोन के ग्लोबल लॉन्च (16 सितंबर) के दिन और भारत में फोन की मैन्यूफैक्चरिंग करने के बीच की खाई को पाटकर एक महत्वपूर्ण उपलब्धि हासिल कर ली है.\n\n\n\n\n\nइस बारे में संपर्क करने पर Apple ने एक बयान में कहा, ''हम भारत में iPhone 14 के निर्माण को लेकर उत्साहित हैं.'' उन्होंने आगे कहा, ''नया iPhone 14 नयी तकनीकों और महत्वपूर्ण सुरक्षा फीचर की पेशकश करता है.'' iPhone 14 को सात सितंबर, 2022 को पेश किया गया था और 16 सितंबर 2022 से यह फोन अन्य बाजारों के साथ ही भारत में ग्राहकों के लिए उपलब्ध है.\n\n\n\n\n\nसूत्रों के मुताबिक अगले कुछ दिनों में भारत में बना iPhone 14 स्थानीय ग्राहकों तक पहुंचना शुरू हो जाएगा. भारत में बने फोन भारतीय बाजार और निर्यात, दोनों के लिए होंगे. iPhone 14 को चेन्नई के बाहरी इलाके में स्थित फॉक्सकॉन के श्रीपेरंबदूर संयंत्र से निर्यात किया जाएगा.\n\nचीन के बाद भारत में मैन्यूफैक्चरिंग पर फोकस\n\nकंपनी चीन के बाद दुनिया के दूसरे सबसे बड़े स्मार्टफोन बाजार में मैन्यूफैक्चरिंग के लिए बड़ा दांव लगा रही है. Apple ने भारत में 2017 में iPhone एसई के साथ विनिर्माण शुरू किया था. आज कंपनी देश में अपने कुछ सबसे उन्नत iPhone बनाती है, जिनमें iPhone एसई, iPhone 12, iPhone 13 और अब iPhone 14 शामिल हैं.\n\n20 फीसदी तक कम हो सकते हैं iPhone 14 के दाम\n\nभारत में iPhone 14 की असेंबलिंग की घोषणा के बाद इस बात की उम्मीद बढ़ गई है कि हालिया लॉन्च फोन के दाम में कमी आ सकती है क्योंकि अब पहले की तरह से चीन से आयात होने वाले उपकरणों की तरह इस पर कस्टम ड्यूटी नहीं देनी होगी. हालांकि, कंपनी के सूत्रों का कहना है कि इस तरह का कदम तत्काल नहीं उठाया जाएगा और कस्टमर्स को कम कीमत के फोन के लिए एक तिमाही या उससे अधिक इंतजार करना पड़ सकता है.\n\n\n\n\n\nविशेषज्ञों का कहना है कि देश में मैन्युफैक्चरिंग के साथ कंपनी अपनी कीमतों में 17-20 फीसदी की कटौती कर सकेगी. उन्होंने बताया कि सबसे प्रीमियम 256GB वाले iPhone 14 Pro की कीमत में अमेरिका और भारत में 50 हजार रुपये का अंतर है. इसकी कीमत अमेरिका में 89,623 रुपये पड़ेगी जबकि भारत में इसकी कीमत 1,39,900 है.\n\n\n\n\n\nApple आयातित फोन के फ्री ऑन बोर्ड (FoB) मूल्य पर 26 फीसदी शुल्क का भुगतान करता है. इसमें 22 फीसदी बेसिक कस्टम्स ड्यूटी (20 प्रतिशत कस्टम ड्यूटी और उस पर 10 फीसदी का सरचार्ज) और अतिरिक्त 4 प्रतिशत जीएसटी शामिल है. यह जीएसटी के रूप में 4 प्रतिशत का भुगतान करता है क्योंकि यह मूल सीमा शुल्क (बीसीडी) के बाद फोन के मूल्य पर 18 प्रतिशत का भुगतान करता है. हालांकि, अब भारत में फोन को तैयार कर कंपनी बचत का एक बड़ा हिस्सा ग्राहकों के लिए कीमत कम करके मुहैया कर सकती है.\n\nवेदांता और टाटा ने की थी भारत में iPhone की फैक्ट्री लाने की घोषणा\n\nइससे पहले वेदांता के चेयरमैन अनिल अग्रवाल ने घोषणा की थी कि उनकी कंपनी महाराष्ट्र में Apple आईफोन मैन्युफैक्चरिंग यूनिट लगाएगी.\n\n\n\n\n\nवहीं, टाटा ग्रुप भी ताइवान की कंपनी की इलेक्ट्रॉनिक्स दिग्गज कंपनी विस्ट्रॉन के साथ जॉइंट वेंचर में iPhone मैन्युफैक्चरिंग प्लांट लगाने के लिए बातचीत कर रहा है.\n\nमिनटों में डिलीवरी के लिए ﻿Blinkit से किया था करार\n\n10 मिनट्स ग्रॉसरी डिलीवरी ऐप ﻿Blinkit﻿ ने Apple के हालिया लॉन्च iPhone 14 की मिनटों में डिलीवरी के लिए लॉन्चिंग के कुछ ही दिन बाद iPhone﻿ से पार्टनरशिप की घोषणा की थी. फिलहाल यह सुविधा केवल दिल्ली और मुंबई में उपलब्ध है. ब्लिंकिट iPhone के साथ ही उसके एसेसरीज की भी डिलीवरी करेगा.\n\niPhone 14 की शुरुआती कीमत 79,900 रुपये\n\nबता दें कि, Apple iPhone 14 सीरीज में कंपनी ने iPhone 14, iPhone 14 Plus, iPhone 14 Pro और iPhone 14 Pro Max लॉन्च किए हैं. इसकी विशेषताओं में एक बेहतर कैमरा, शक्तिशाली सेंसर और उपग्रह संदेश सुविधा शामिल हैं. स्मार्टफोन के अलावा कंपनी ने Apple Watch 8, Apple Watch SE, Apple Watch Ultra और Apple Air Pods Pro भी लॉन्च किए हैं.\n\n\n\n\n\niPhone 14 की शुरुआती कीमत 79,900 रुपये भारत में कस्टमर्स के लिए 6.1 इंच के iPhone 14 के लिए आपको करीब 79,900 रुपये चुकाने होंगे. iPhone 14 128जीबी और 256 जीबी के वैरिएंट में उपलब्ध है. यह मिडनाइट, स्टारलाइट, प्रोडक्ट (रेड), ब्लू और पर्पल कलर में उपलब्ध है. वहीं, iPhone 14 Plus के लिए 89,900 रुपये, iPhone 14 Pro के लिए 1,29,900 रुपये और iPhone 14 Pro Max के लिए 1,39,900 रुपये चुकाने होंगे.\n\n\n\n\n\niPhone 14 और iPhone 14 Pro मॉडल्स के लिए HDFC बैंक के क्रेडिट कार्ड्स पर 6000 रुपये तुरंत कैशबैक मिलेगा. वहीं, iPhone 14 सीरिज की सभी डिवाइस पर आपको 6 महीने का नो-कॉस्ट ईएमआई का ऑप्शन भी मिलेगा.",
    "डीएम ने अभियोजन विभाग को किया पुरस्कृत, दिया प्रमाण पत्र: आईसीजेएम प्रोजेक्ट पर पूरे भारत में मिला पहला स्थान": "Hindi News\n\nLocal\n\nUttar pradesh\n\nDeoria\n\nFirst Place All Over India On ICJM Project\n\nडीएम ने अभियोजन विभाग को किया पुरस्कृत, दिया प्रमाण पत्र: आईसीजेएम प्रोजेक्ट पर पूरे भारत में मिला पहला स्थान\n\nदेवरिया 4 घंटे पहले\n\n\n\nकॉपी लिंक\n\nजिले की अभियोजन टीम को पूरे देश में पहला स्थान पाने पर प्रमाण पत्र देते जिलाधिकारी\n\nदेवरिया में भारत सरकार के गृह मंत्रालय ने उत्तर प्रदेश के अभियोजन विभाग को आईसीजेएम प्रोजेक्ट पर उत्कृष्ट कार्य करने तथा पूरे देश में प्रथम स्थान पाए जाने पर पुरस्कृत किया है। अभियोजन विभाग को प्रदान किए गए पुरस्कार और प्रमाण-पत्र को जिलाधिकारी जितेंद्र प्रताप सिंह ने संयुक्त निदेशक अभियोजन अतुल ओझा, ज्येष्ठ अभियोजन अधिकारी राजीव कुमार तथा ई-प्रॉस्क्यूशन नोडल अधिकारी अनन्त त्रिपाठी और टीम को आज प्रदान किया गया।\n\nअभियोजन विभाग को मिला सर्वोच्च नागरिक सम्मान\n\nजिले के अभियोजन विभाग को स्वतन्त्र संगठन द्वारा प्रदत्त देश का सर्वोच्च नागरिक सम्मान SKOCH AWARD GOLD जो उत्तर प्रदेश अभियोजन विभाग के ई-प्रॉस्क्यूशन पोर्टल पर उत्कृष्ट उपलब्धि के लिए वर्ष 2022 में प्रदान किया गया है। इससे सम्बन्धित प्रमाण-पत्र भी जिलाधिकारी ने प्रदान किया। उत्तर प्रदेश अभियोजन विभाग डिजिटल इंडिया मिशन के तहत लगभग 1 करोड़ डिजिटल एन्ट्री के साथ भारतवर्ष में पहले स्थान पर है। अन्य राज्य उत्तर प्रदेश से बहुत पीछे है। ई-प्रॉस्क्यूशन पोर्टल पर दिन प्रतिदिन के अभियोजन कार्यों को सम्बन्धित सभी अभियोजन अधिकारी डिजिटली फीड करते है। जिससे कार्य विविधता, पारदर्शिता और सुगमता प्रदर्शित होती है। आपराधिक न्याय प्रशासन को और अधिक प्रभावशाली तथा सशक्त बनाये जाने में ई-प्रॉस्क्यूशन का महत्वपूर्ण योगदान है ।\n\nउपलब्धि पर जिलाधिकारी ने जताई प्रसन्नता\n\nजिलाधिकारी ने ई-प्रॉस्क्यूशन पोर्टल पर जिले की बेहतर स्थिति पर संतोष और प्रसन्नता व्यक्त की। संयुक्त निदेशक अभियोजन अतुल ओझा ने यह भी बताया कि उत्तर प्रदेश का अभियोजन विभाग सम्पूर्ण उत्तर प्रदेश में प्रथम पूर्ण रूप से डिजिलाइस्ड विभाग बन गया है।",
    "शाहबाज और अय्यर दक्षिण अफ्रीका के खिलाफ भारत की टी20 टीम में, कोविड से नहीं उबरे शमी": "नयी दिल्ली, 26 सितंबर (भाषा) कोविड-19 से उबरने में नाकाम रहने के बाद भारतीय तेज गेंदबाज मोहम्मद शमी दक्षिण अफ्रीका के खिलाफ तीन मैच की टी20 श्रृंखला से बाहर हो गए हैं जबकि बंगाल के हरफनमौला शाहबाज अहमद को हार्दिक पंड्या की जगह टीम में शामिल किया गया है। पंड्या को आराम दिया गया है।\n\nदक्षिण अफ्रीका के खिलाफ टी20 अंतरराष्ट्रीय श्रृंखला 28 सितंबर से तिरुवनंतपुरम में शुरू हो रही है।\n\nऑलराउंडर दीपक हुड्डा भी पीठ की जकड़न के कारण श्रृंखला से बाहर हो गए हैं। राष्ट्रीय चयन समिति दक्षिण अफ्रीका के खिलाफ श्रृंखला के लिए मध्य क्रम के बल्लेबाज श्रेयस अय्यर को टीम में शामिल करने के लिए तैयार है।\n\nभारतीय क्रिकेट बोर्ड (बीसीसीआई) के एक वरिष्ठ सूत्र ने नाम जाहिर नहीं करने की शर्त पर पीटीआई को बताया, ‘‘शमी कोविड-19 से उबर नहीं पाए हैं। उन्हें और समय की जरूरत है और इसलिए वह दक्षिण अफ्रीका श्रृंखला से बाहर हो जाएंगे। उमेश यादव दक्षिण अफ्रीका श्रृंखला के लिए शमी के विकल्प के तौर पर टीम में बने रहेंगे।’’\n\nहालांकि यह पूछे जाने पर कि पंड्या के स्थान पर शाहबाज को क्यों चुना गया है, सूत्र ने कहा, ‘‘क्या कोई तेज गेंदबाजी ऑलराउंडर है जो हार्दिक की जगह ले सकता है। राज बावा को बहुत कम अनुभव है और इसलिए हमने उन्हें अनुभव दिलाने के लिए भारत ए टीम में रखा। उसे निखरने के लिए समय की जरूत है। मुझे कोई दूसरा नाम बताओ?’’\n\nइस बीच हनुमा विहारी सौराष्ट्र के खिलाफ ईरानी कप मैच में शेष भारत की टीम का नेतृत्व करेंगे।",
    "2021 में भारत में 1 लाख से अधिक लोग बने करोड़पति, फिर से भी तेजी से बढ़ रही आर्थिक असमानता": "तेजी से आर्थिक असमानता की ओर बढ़ रही भारत की अमीरों की आबादी में साल 2021 में 1 लाख से अधिक करोड़पति जुड़े हैं. यह संख्या दुनियाभर में साल 2021 में जुड़ने वाले करोड़पतियों की 1 फीसदी है.\n\n\n\n\n\nमंगलवार को जारी क्रेडिट सुइस ग्लोबल वेल्थ रिपोर्ट (The Credit Suisse Global Wealth Report) ने इसकी जानकारी दी है. रिपोर्ट में कहा गया है कि 2026 तक भारत में करोड़पतियों की संख्या दोगुनी से अधिक 16 लाख होने की उम्मीद है.\n\nभारत में तेजी से बढ़ रही आर्थिक अमसमानता\n\nक्रेडिट सुइस ग्लोबल वेल्थ रिपोर्ट ने कहा है कि पिछले साल भारत में घरेलू संपत्ति में तेजी से बढ़ोतरी होने और 1 लाख करोड़पतियों के जुड़ने के बाद भी भारत में आर्थिक असमानता बहुत ही तेजी से बढ़ी है.\n\n\n\n\n\nरिपोर्ट से पता चला है कि भारत के लिए गिनी इंडेक्स (आर्थिक असमानता) 2020 में 82.3 के शिखर पर पहुंच गई और 2021 के अंत तक भी समान रही. अर्थशास्त्र में गिनी इंडेक्स असमानता का मापक है. इसका मतलब है कि जितनी अधिक बड़ी संख्या होगी असमानता का स्तर उतना ही अधिक होगा.\n\n\n\n\n\nचीन, इंडोनेशिया और सऊदी अरब जैसी तेजी से आगे बढ़ती हुई अर्थव्यवस्था की तुलना में भारत की आर्थिक असमानता दूसरी सबसे अधिक है. 86.4 अंकों के साथ सऊदी अरब पहले स्थान पर है. वहीं, इनकी तुलना में चीन और इंडोनेशिया में आर्थिक असमानता बहुत कम क्रमश: 70.1 और 78.2 है.\n\n2021 में भारत की कुल संपत्ति 1224 खरब रुपये बढ़ी\n\nसाल 2021 में भारत की कुल संपत्ति 12 फीसदी (1224 खरब रुपये) बढ़कर 11,588 खरब रुपये हो गई. वहीं, हर वयस्क की संपत्ति में भी 9 फीसदी की बढ़ोतरी हुई जो कि बढ़कर करीब 13 लाख रुपये हो गई है. हालांकि, प्रति वयस्क की औसत संपत्ति लगभग 7.6 फीसदी की दर से हुई.\n\n\n\n\n\n2000 और 2021 के बीच, भारत में प्रति वयस्क औसत संपत्ति 8.8 फीसदी की औसत वार्षिक दर से बढ़ी है, जबकि औसत संपत्ति 5.8 फीसदी की दर से बढ़ी है. रिपोर्ट में कहा गया है कि भारत का गिनी गुणांक 2000 में 74.7 से बढ़कर 2021 में 82.3 हो गया है.\n\n50 मिलियन डॉलर वालों की संख्या 4,980 पहुंच गई\n\nवहीं, 50 मिलियन डॉलर (4 अरब रुपये) वाले अल्ट्रा हाई नेटवर्थ इंडिविजुअल्स (UHNWI) की संख्या भी 720 से बढ़कर 4,980 पहुंच गई है.\n\n\n\n\n\nशीर्ष 1 फीसदी भारतीयों की संपत्ति का हिस्सा 2000 में 33.2 फीसदी से बढ़कर 2021 में 40.6 फीसदी हो गया। भारत में शीर्ष 10 फीसदी के पास 2021 के अंत में देश की कुल संपत्ति का 72.5 फीसदी हिस्सा था. कुल ग्लोबल संपत्ति 9.8 फीसदी यानि 41.5 ट्रिलियन डॉलर बढ़कर 463.6 ट्रिलियन डॉलर हो गया. साल 2021 में कुल ग्लोबल संपत्ति में 12.7 फीसदी की बढ़ोतरी हुई है जो अब तक की सबसे तेज बढ़ोतरी है.",
    "विदेश से आईं ये दो खबरें, एक बुरी है, तो दूसरी भारत के लिए बेहद अच्छी!": "साल 2022 आर्थिक लिहाज से पूरी दुनिया के लिए बुरा साबित हो रहा है. कोरोना महामारी और चिप क्राइसिस से उबरने का प्रयास कर रही ग्लोबल इकोनॉमी को 2022 में एक के बाद एक झटके लगते रहे हैं. तेजी से बदलते जियो-पॉलिटिकल घटनाक्रमों ने रिकवरी की राह में रोड़े खड़े किए. हालात यह है कि अभी साल को खत्म होने में 3 महीने बचे हुए हैं, लेकिन दुनिया की सबसे बड़ी अर्थव्यवस्था अमेरिका समेत कई देश आर्थिक मंदी की चपेट में आ चुके हैं. इसके साथ-साथ दशकों की रिकॉर्ड महंगाई और महंगे होते ब्याज भी चुनौतियां खड़े कर रहे हैं. हालांकि इन सबके बीच सितंबर के अंतिम सप्ताह में अर्थव्यवस्था के लिहाज से दो महत्वपूर्ण खबरें सामने आ रही हैं. भारत के लिहाज से देखें इनमें से एक परेशानियां और बढ़ाने वाली खबर है, जबकि दूसरी खबर भारत के लिए राहत प्रदान करने वाली है.\n\nमहंगाई ने बिगाड़ा अमेरिका का हाल\n\nसबसे पहले हम बुरी खबर की बात कर लेते हैं. चूंकि अमेरिका दुनिया की सबसे बड़ी इकोनॉमी है, पूरी दुनिया की अर्थव्यवस्था पर अमेरिकी बाजार की चाल का असर होता है. अमेरिकी शेयर बाजार इस साल लगातार गिरता गया है. कुछेक मौकों की रिकवरी को छोड़ दं तो वॉल स्ट्रीट के लिए यह बिकवाली का साल साबित हो रहा है. पिछले सप्ताह शुक्रवार को भी यही कहानी दोहरा गई. दरअसल अमेरिकी सेंट्रल बैंक फेडरल रिजर्व के लगातार प्रयासों के बाद भी महंगाई कम नहीं हो पा रही है. करीब 4 दशकों के उच्च स्तर पर पहुंची महंगाई आम लोगों का जीना मुहाल कर रही है. हाल यह है कि अधिकांश अमेरिकी पेचेक-टू-पेचेक जीवन जी रहे हैं. इसका मतलब हुआ कि उन्हें जो भी कमाई हो रही है, वह जरूरतों को पूरा करने में ही खर्च हो जा रहा है और महीने के अंत में वे अगली सैलरी की राह ताकने को विवश हैं.\n\nमंदी की चपेट में अमेरिका (Photo: Reuters)\n\nवॉल स्ट्रीट में मचा है इस तरह कोहराम\n\nफेडरल रिजर्व ने पिछले सप्ताह फिर से ब्याज दर में 0.75 फीसदी की बढ़ोतरी की. ब्याज दर में आक्रामक तरीके से बढ़ोतरी इस कारण खतरनाक हो जाती है कि अमेरिकी अर्थव्यवस्था पहले से ही मंदी की चपेट में आ चुकी है. ऐसे में बाजार उम्मीद करता है कि रेट घटे या स्थिर रहे, लेकिन फेडरल रिजर्व भी महंगाई के चलते विवश है. इसके साथ ही फेडरल रिजर्व ने आने वाले समय में अमेरिकी अर्थव्यवस्था की ग्रोथ को लेकर भी नकारात्मक संकेत दिया. उसके बाद से वॉल स्ट्रीट के इंडेक्स फ्री फॉल में हैं. शुक्रवार को डाउ जोन्स इंडस्ट्रियल एवरेज (Dow Jones Indutrial Average) 1.62 फीसदी कमजोर होकर 29,590.41 अंक पर बंद हुआ था. टेक फोकस्ड इंडेक्स नास्डैक कंपोजिट (Nasdaq Composite) 1.80 फीसदी गिरकर 10,867.93 अंक पर रहा था. एसएंडपी500 (S&P 500) सूचकांक में 1.72 फीसदी की गिरावट देखने को मिली थी. इस तरह वॉल स्ट्रीट अपने नए 52-वीक लो लेवल पर आ गया है.\n\nभारतीय बाजार में भी जमकर बिकवाली\n\nअमेरिकी बाजार की गिरावट का असर भारतीय शेयर बाजार पर भी हो रहा है. दरअसल गहराती आर्थिक मंदी, रिकॉर्ड महंगाई, डॉलर की बढ़ती वैल्यू, बॉन्ड मार्केट की बिकवाली जैसे फैक्टर्स निवेशकों को डरा रहे हैं. इस कारण इन्वेस्टर्स सुरक्षित निवेश की ओर भाग रहे हैं. वे खासकर भारत जैसे उभरते बाजारों से पैसे निकाल रहे हैं और उसे डॉलर में झोंक रहे हैं. इसका परिणाम भी साफ दिख रहा है. आज भारतीय बाजार लगातार चौथे दिन भारी गिरावट दर्ज की गई है, निफ्टी 17 हजार के करीब पहुंच गया है.इससे पहले पिछले सप्ताह के आखिरी दिन 23 सितंबर को भी बाजार में बड़ी गिरावट आई थी. शुक्रवार को कारोबार समाप्त होने के बाद सेंसेक्स 1,020.80 अंक (1.73 फीसदी) गिरकर 58,098.92 अंक पर बंद हुआ था. निफ्टी 302.45 अंक (1.72 फीसदी) के नुकसान के साथ 17,327.35 अंक पर रहा था. दोपहर के कारोबार में सेंसेक्स और निफ्टी एक-एक फीसदी से ज्यादा के नुकसान में थे. इस साल अब तक भारतीय बाजार करीब 03 फीसदी के नुकसान में हैं.\n\nराहत देने लगा है कच्चे तेल का भाव\n\nअच्छी खबर की बात करें तो कुछ महीने पहले खजाने में सेंध लगा रहे कच्चे तेल की उबाल नरम पड़ी है, जो भारत के लिए राहत की बात है. भारत उन देशों में शामिल है, जो अपनी पेट्रोलियम जरूरतों को पूरा करने के लिए आयात पर निर्भर हैं. इस कारण कच्चे तेल की कीमत भारत के खजाने पर सीध्धा असर डालती है. चालू खाता घाटा से लेकर व्यापार घाटा तक पर कच्चे तेल का बड़ा असर होता है. आज ब्रेंट क्रूड करीब 02 फीसदी गिरकर 84 डॉलर प्रति बैरल के पास है. वहीं वेस्ट टेक्सास इंटरमीडिएट क्रूड शुक्रवार को 6 फीसदी से ज्यादा टूटकर 80 डॉलर प्रति बैरल के नीचे आ गया था. जनवरी 2022 के बाद ऐसा पहली बार हुआ है, जब क्रूड ऑयल 80 डॉलर के स्तर से नीचे आया है.\n\nसस्ता हुआ कच्चा तेल (Photo: Reuters)\n\nफरवरी में रूस और यूक्रेन की जंग शुरू होने के बाद से कच्चा तेल लगातार चढ़ रहा था. अब मंदी की आशंका और 20 साल के उच्च स्तर पर पहुंचे डॉलर ने इसके भाव को गिरा दिया है. सस्ता कच्चा तेल भारत के लिए तेजी से घटते विदेशी मुद्रा भंडार को बचाने में मददगार साबित हो सकता है. इसके साथ ही अगर कच्चा तेल सस्ता होता है तो भारत के लोगों को डीजल और पेट्रोल समेत सस्ती सीएनजी-पीएनजी का भी लाभ मिल सकता है.\n\nकमजोर रुपया बढ़ा रहा है चिंता\n\nहालांकि कमजोर रुपया इस मोर्चे पर भारत के लिए चिंता की बात है. सोमवार के कारोबार में रुपया शुरुआत में ही 44 पैसे गिरकर डॉलर के मुकाबले 81.53 पर आ गया था. इससे पहले पिछले सप्ताह रुपये ने पहली बार डॉलर के मुकाबले 81 के लेवल को पार किया था. रिजर्व बैंक की कवायद भी रुपये को नहीं बचा पा रही है. ऐसे में क्रूड ऑयल के सस्ता होने से मिली राहत का बड़ा हिस्सा कमजोर रुपये के कारण गायब हो सकता है. हालांकि अच्छी बात यह है कि अन्य प्रमुख मुद्राओं की तुलना में रुपये ने फिर भी ठीक परफॉर्म किया है. डॉलर इस साल पहली बार यूरो को मात दे चुका है और अब पाउंड की वैल्यू की बराबरी कर रहा है. देखना होगा कि आने वाले समय में रुपया किस तरह परफॉर्म करता है. जानकारों का कहना है कि रुपया डॉलर के मुकाबले 82 के लेवल तक गिर सकता है.",
    "दुनिया में मंदी आए तो आए, भारत में सैलरी पाने वालों की ग्रोथ रहेगी डबल डिजिट में!": "हाइलाइट्स 2022 की पहली छमाही के लिए नौकरी छोड़ने की दर 20.3 प्रतिशत के उच्च स्तर पर बनी रही. वेतन पर दबाव बरकरार रहा है. यह ट्रेंड आने वाले कुछ महीनों में जारी रहने की संभावना है. रिपोर्ट के मुताबिक, ई-कॉमर्स सेक्टर में सबसे अधिक 12.8 फीसदी की दर से सैलरी बढ़ेगी.\n\nनई दिल्ली. दुनियाभर में मंदी के आने की आहट अब सुनाई देने लगी है. इस समय सबसे अधिक चर्चा अमेरिका की संभावित मंदी के बारे में हो रही है. भारत पर चूंकि अमेरिकी अर्थव्यवस्था का अच्छा-खासा प्रभाव पड़ता है तो भारत और भारतीय कंपनियां भी भय के साये में हैं. इसी बीच एक नई रिपोर्ट भारत में सैलरी बढ़ने के आंकड़े को लेकर आई है, जिससे पता चलता है देश में सैलरी बढ़ने की रफ्तार पर ब्रेक लग सकता है.\n\nबिजनेस स्टैंडर्ड ने न्यूज़ एसेंजी आईएएनएस के हवाले से लिखा है कि भारत में 2023 में सैलरी बढ़ने की एवरेज 10.4 फीसदी होगी, जबकि इस साल (2022 में) अब तक 10.6 फीसदी की एवरेज से सैलरी में इजाफा देखा गया है. यह रिपोर्ट ग्लोबल प्रोफेशनल सर्विसेज फर्म Aon ने सोमवार को जारी की है.\n\nये भी पढ़ें – चंद दिनों में बदल गई शेयर मार्केट की फिज़ा! इन 5 वजहों ने बिगाड़ा बाजार का मूड\n\nइसके अलावा, 2022 की पहली छमाही के लिए नौकरी छोड़ने की दर 20.3 प्रतिशत के उच्च स्तर पर बनी रही, जोकि 2021 में दर्ज की गई दर 21 प्रतिशत से मामूली कम है. इस प्रकार वेतन पर दबाव बरकरार रहा है. यह ट्रेंड आने वाले कुछ महीनों में जारी रहने की संभावना है.\n\n2 अंकों में रहेगी वृद्धि दर\n\nभारत में Aon के ह्यूमन कैपिटल सॉल्यूशन्स के पार्टनर रूपांक चौधरी ने कहा, “वैश्विक स्तर पर मंदी की खबरें और घरेलू महंगाई में जारी उतार-चढ़ाव के बावजूद सैलरी में अनुमानित वृद्धि दर डबल डिजिट में रहने वाली है.” उन्होंने कहा, हालांकि, बिजनेस लीडर्स को ऐसे निर्णय लेने चाहिए, जो सुनिश्चित करें कि उनकी वर्कफोर्स भविष्य में भी उनके साथ बनी रहे.\n\nये भी पढ़ें – क्या होती है वेरिएबल पे, किस आधार पर कंपनियां काट लेती हैं सैलरी\n\nकिस सेक्टर में ज्यादा बढ़ेगी सैलरी?\n\nइस रिपोर्ट के मुताबिक, ई-कॉमर्स सेक्टर में सबसे अधिक 12.8 फीसदी की दर से सैलरी बढ़ेगी, जबकि उसके बाद स्टार्टअप्स में 12.7 फीसदी की दर से सैलरी में बढ़ोतरी होती देखी जा सकेगी. हाई-टेक, इन्फॉर्मेशन टेक्नोलॉजी और इन्फॉर्मेशन टेक्नोलॉजी-इनेब्लड सर्विसेज में 11.3 फीसदी की दर से वृद्धि की संभावना है. फाइनेंशियल इंस्टीट्यूशन्स में 10.7 फीसदी की दर से बढ़ोतरी होगी.\n\nभारत में Aon के ह्यूमन कैपिटल सॉल्यूशन्स के डायरेक्टर जंग बहादुर सिंह ने कहा, “चूंकि व्यापक आर्थिक परिस्थितियां टैलेंट लैंडस्केप को प्रभावित करती हैं, इसलिए बिजनेसेज़ को ऐसी रणनीतियां बनानी चाहिए, जिससे कि टैलेंट उनके पास रुके. इसमें उनकी प्रतिभाओं के हिसाब से रिवार्ड जैसा सिस्टम लागू किया जाना चाहिए.”\n\nTags: Business news, Business news in hindi, Employees salary, Salary hike",
    "Washington: एस. जयशंकर ने बताया भारत-रूस संबंध मजबूत होने की असली वजह, अमेरिका को लेकर कही ये बात": "Follow us on Created with Sketch. Image Source : AP External Affairs Minister S Jaishankar\n\nWashington: विदेश मंत्री एस जयशंकर ने रविवार को कहा कि रूसी रक्षा उपकरणों पर भारत की निर्भरता और मॉस्को के साथ मजबूत संबंधों का कारण यह नहीं है कि नयी दिल्ली ने इन उपकरणों को हासिल करने के लिए अमेरिका से संपर्क नहीं किया। जयशंकर ने ‘यूएस-इंडिया फ्रैंडशिप काउंसिल एंड फाउंडेशन फॉर इंडिया एंड इंडियन डायसपोरा स्टडीज’ द्वारा आयोजित एक कार्यक्रम के दौरान भारतीय-अमेरिकियों से कहा, ‘‘दरअसल, हमारे संबंधों में आया एक बदलाव रक्षा सहयोग के क्षेत्र में भी है, जो शायद पिछले करीब 15 साल में अपने मौजूदा रूप में आया है।’’ उन्होंने कहा, ‘‘1965 से लेकर अगले लगभग 40 साल तक भारत में अमेरिका का कोई सैन्य उपकरण नहीं आया। इसी अवधि में भारत-सोवियत, भारत-रूस के संबंध बहुत मजबूत हुए।’’ जयशंकर ने कहा, ‘‘इसका कारण भारत की ओर से कोशिश का अभाव नहीं है। मैं इसकी पुष्टि स्वयं कर सकता हूं। मेरे संबंधियों, मेरे पिता, मेरे दादा ने रक्षा मंत्रालय में काम किया है। इसलिए मैं जानता हूं कि अमेरिका को यह समझाने के लिए इतने वर्षों में कितने प्रयास किए गए कि एक मजबूत, स्वतंत्र एवं समृद्ध भारत में अमेरिका का हित है।’’\n\nपरमाणु समझौते से शुरू हुआ बदलाव\n\nउन्होंने कहा, ‘‘उस समय वे सफल नहीं हुए, संभवत: वैश्विक परिदृश्य उस समय इसी प्रकार का था। जो वास्तविक बदलाव आया, वह परमाणु समझौते से शुरू हुआ, जिसने आगे बढ़ने की दिशा में एक बड़ी बाधा को दूर कर दिया और इसके बाद संबंधों को एक नए स्तर पर ले जाने के लिए भारत में नेतृत्व की आवश्यकता थी।’’\n\nताली दोनों हाथ से बजती है\n\nउन्होंने कहा, ‘‘ताली दोनों हाथ से बजती है। ऐसा नहीं है कि सभी समस्याएं अमेरिकी की तरफ से थीं।’’ मंत्री ने कहा कि इसलिए भारत की ओर से भी सुधार की आवश्यकता थी। उन्होंने कहा, ‘‘मुझे लगता है कि आज संबंध अलग स्तर पर हैं। हमारे सुरक्षा समेत कई अन्य क्षेत्रों में मिलकर काम करने की संभावना है। आज हम जो सबसे बड़े सैन्य अभ्यास करते हैं, उनमें अमेरिका के साथ सैन्य अभ्यास शामिल है।’’\n\nLatest World News",
    "16 हजार करोड़ के हथियार विदेशों को भेजे: अनुराग ठाकुर बोले- भारत को दुनिया की 3 अर्थव्यवस्थाओं में शामिल करना उद्देश्य": "Hindi News\n\nLocal\n\nHimachal\n\nHamirpur\n\nHamirpur: Weapons Worth 16 Thousand Crores Sent To Foreign Countries\n\n16 हजार करोड़ के हथियार विदेशों को भेजे: अनुराग ठाकुर बोले- भारत को दुनिया की 3 अर्थव्यवस्थाओं में शामिल करना उद्देश्य\n\nभरमोटी में जनसभा को संबोधित करते केंद्रीय मंत्री अनुराग ठाकुर।\n\nहिमाचल के हमीरपुर में केंद्रीय सूचना प्रसारण मंत्री अनुराग ठाकुर ने कहा कि हमारा लक्ष्य भारत को विकसित देश बनाना है। दुनिया की पहली तीन अर्थव्यवस्था में लाकर खड़ा करना है। जिसके लिए मोदी सरकार प्रयासरत है। पहले हथियार विदेशों से खरीदते थे, लेकिन मोदी सरकार ने युवाओं को रोजगार मिले, इसलिए भारत में ही हथियार बनवाने शुरू किए। अब 16 हजार करोड़ के हथियार विदेशों को भेजे हैं।\n\nसोमवार को नादौन विधानसभा क्षेत्र के भरमोटी में आयोजित जनसभा को संबोधित करने से पहले अनुराग ने पांच करोड़ के उद्घाटन व शिलान्यास किए। जिनमें 30 लाख की लागत से पंचायत सामुदायिक भवन भरमोटी खुर्द सहित क्षेत्र के पुल भी शामिल हैं।\n\nअनुराग ठाकुर ने भरमोटी पंचायत की प्रधान निशा चौधरी की मांग पर भरमोटी में आनंद भवन, पंचायत सामुदायिक भवन में फर्नीचर व पहली मंजिल निमार्ण के लिए ढाई लाख देने की घोषणा की। इसके अलावा सिद्ध बाबा मंदिर रक्कड़ से कॉलेज तक सड़क बनाने का भी आश्वासन दिया।\n\nठाकुर ने कहा कि लड़ाकू विमान यहां बनेंगे तो दुनिया पर निर्भर नहीं रहना पड़ेगा। पिछले 70 सालों में गरीबों को केवल वोट के लिए इस्तेमाल किया जाता रहा। सोनिया गांधी व राहुल गांधी के लोक सभा क्षेत्र में एक छोटे से टैंट में 10-10 लोग रहते थे, खुले में शौच जाते थे। मोदी सरकार ने गरीबों की पीड़ा को समझा और 3 करोड़ मकान ‌व 12 करोड़ शौचालय बनाकर दिए।\n\nअनुराग ठाकुर ने कहा कि देश की सीमाओं पर रक्षा करने वाले जवानों को बुलेट प्रूफ जैकेट की मांग को UPA सरकार ने अनसुना कर दिया। जबकि मोदी सरकार ने इस मांग को उचित मानते हुए भारत की कंपनी से दो लाख बुलेट प्रूफ जैकेट बनवाकर दीं। उन्होंने कहा कि जवाहरलाल नेहरू से लेकर सोनिया गांधी तक कांग्रेस के समय अंतरिक्ष तक घोटाले हुए। मोदी सरकार के कार्यकाल में भ्रष्टाचार मुक्त सरकार दी।\n\nभरमोटी पहुंचने पर केंद्रीय मंत्री अनुराग ठाकुर का स्वागत करते समर्थक।\n\nकांग्रेस के शासन काल में सरकारी योजनाओं का पैसा गरीबों तक नहीं पहुंच पाता था। मोदी सरकार ने खाने पीने वालों की दुकान बंद कर दी है। अब सीधा पैसा लाभार्थी के खाते में पहुंच जाता है। देश के गरीबों को जो अनाज मिलता था, अब उससे दोगुना अनाज दिया जा रहा है।\n\nइस मौके पर HRTC उपाध्यक्ष विजय अग्रिहोत्री, समाज सेवी प्रभात चौधरी, पूर्व मंडल अध्यक्ष तारा चंद चमन, रघुवीर सिंह, चौधरी चंदू लाल, नीलम चौधरी, पूर्व प्रधान निशु जाट सहित कई लोग उपस्थित थे।",
    "पाकिस्तान को भारत का यूएन में 'करारा जवाब' जिसकी हो रही चर्चा": "पाकिस्तान को भारत का यूएन में 'करारा जवाब' जिसकी हो रही चर्चा\n\n23 सितंबर 2022\n\nइमेज स्रोत, India at UN इमेज कैप्शन, संयुक्त सचिव श्रीनिवास गोत्रू\n\nमुख्य तथ्य\n\nभारत ने राइट टू रिप्लाई अधिकार का इस्तेमाल करके कहा- पाकिस्तान में अल्पसंख्यकों के अधिकारों का सबसे ज़्यादा हनन होता है.\n\nभारत ने कहा है कि जम्मू-कश्मीर भारत का अभिन्न अंग है, पाकिस्तान को सीमा-पार आतंकवाद बंद कर देना चाहिए.\n\nपाकिस्तान के विदेश मंत्री ने कहा- बाढ़ के संकट से जूझ रहे पाकिस्तान की भारत ने नहीं की मदद.\n\nपाकिस्तान के विदेश मंत्री बिलावल भुट्टो ज़रदारी का न्यूयॉर्क में द काउंसिल ऑफ फॉरन रिलेशंस के संबोधन का जवाब देते हुए भारत ने जमकर पाकिस्तान पर निशाना साधा है.\n\nभारत ने कहा कि पाकिस्तान में मानवाधिकार का बड़े पैमाने पर उल्लंघन होता है और ऐसे में उसका अल्पसंख्यकों के अधिकारों के बारे में बात करना विडंबना से कम नहीं.\n\nबुधवार को भारत ने पाकिस्तान के विदेश मंत्री बिलावल भुट्टो ज़रदारी के दिए भाषण पर 'राइट टू रिप्लाई' अधिकार का इस्तेमाल करते हुए ये बयान दिया.\n\nसंयुक्त राष्ट्र में भारत के संयुक्त सचिव श्रीनिवास गोत्रू ने अल्पसंख्यकों से जुड़ी एक उच्च-स्तरीय बैठक में पाकिस्तान के विदेश मंत्री की ओर से लगाए गए आरोपों का जवाब देते हुए कहा, \"ये एक विडंबना है कि पाकिस्तान अल्पसंख्यकों के अधिकारों की बात कर रहा है जबकि पाकिस्तान में अल्पसंख्यकों के अधिकारों का गंभीर रूप से उल्लंघन हो रहा है. पाकिस्तान में अल्पसंख्यक समाज से आने वाली लड़कियों को अगवा करके जबरन उनसे शादी की जाती है, उनका धर्म-परिवर्तन कराया जाता है. ऐसे में पाकिस्तान को अल्पसंख्यकों के अधिकारों की बात करते हुए देखना ख़ुद में रोचक बात है.\"\n\nसीधे तौर पर पाकिस्तान की ओर से लगाए गए आरोपों का जवाब देते हुए संयुक्त सचिव ने कहा कि ''मैं अपना जवाब एक प्रतिनिधिमंडल को दे रहा हूं जिसने हमारे देश के ख़िलाफ़ आरोप लगाने के लिए इस मंच का इस्तेमाल किया है.''\n\nIndia at UN ये एक विडंबना है कि पाकिस्तान अल्पसंख्यकों के अधिकारों की बात कर रहा है जबकि पाकिस्तान में अल्पसंख्यकों के अधिकारों का गंभीर रूप से उल्लंघन हो रहा है. श्रीनिवास गोत्रू\n\nयून में भारत के संयुक्त सचिव\n\nयूएन में बिलावल भुट्टो ने क्या कहा?\n\nसोमवार को बिलावल भुट्टो ज़रदारी ने 77वीं संयुक्त राष्ट्र महासभा के एक सत्र को संबोधित करते हुए कहा था कि दुनिया में इस्लामोफ़ोबिया बढ़ता जा रहा है और इस्लामोफ़ोबिया की सबसे बड़ी अभिव्यक्ति हिंदुत्व के विचार से प्रभावित भारत से हो रही है.\n\nपाकिस्तान के विदेश मंत्री ने कहा कि ''मैं इस्लामिक देशों के संगठन ओआईसी से अपील करता हूं कि वह दुनियाभर में बढ़ते इस्लामोफ़ोबिया को देखते हुए संयुक्त राष्ट्र महासभा से विशेष प्रतिनिधि नियुक्त करने को कहे.''\n\nउन्होंने कहा, \"आज सबसे बुरे इस्लामोफ़ोबिया की अभिव्यक्ति हिंदुत्व प्रभावित भारत में हैं. जो मुसलमानों से नफ़रत की विचारधारा पर आधारित है. ये आरएसएस-बीजेपी की दशकों पुरानी योजना है जिसके तहत वो भारत की पुरानी इस्लामिक धरोहर को ख़त्म करना चाहते हैं.\"\n\nइसके जवाब में बुधवार को भारत ने कहा, \"पाकिस्तान अल्पसंख्यकों के अधिकार की बात कर रहा है ये विडंबना से कम नहीं है. एक देश जिसने अपना डेटा ही जारी करना बंद कर दिया ताकि वह अपने शर्मनाक रिकॉर्ड को छुपा सके. ये देखना भी दिलचस्प ही है कि पाकिस्तान अल्पसंख्यकों के अधिकारों की बात कर रहा है जिसका ख़ुद का अल्पसंख्यकों के अधिकारों को हनन का लंबा इतिहास है. हम सबको पता है कि पाकिस्तान अपने अल्पसंख्यकों के साथ किस तरह का व्यवहार करता है और वहां कई अल्पसंख्यक समुदाय ख़त्म होने की कागार पर हैं. आज भी पाकिस्तान में हिंदू, सिख और ईसाइयों के अधिकारों का हनन हो रहा है.\"\n\nकेंद्र शासित प्रदेश जम्मू-कश्मीर को लेकर भारत ने संयुक्त राष्ट्र में एक बार फिर दोहराया है कि 'जम्मू-कश्मीर भारत का अभिन्न अंग है, पाकिस्तान को सीमा-पार आतंकवाद बंद कर देना चाहिए.'\n\nबाढ़ संकट में भारत ने मदद नहीं की- बिलावल\n\nबुधवार को बिलावल भुट्टो ज़रदारी ने कहा कि देश में आई भयंकर बाढ़ के कारण पैदा हुए संकट में भारत की ओर से मदद नहीं मिली.\n\nन्यूयॉर्क में फ़्रांस 24 को दिए गए एक साक्षात्कार में बिलावल भुट्टो ने भारत के साथ पाकिस्तान के वर्तमान रिश्ते को लेकर कहा, \"दोनों देशों के रिश्ते का लंबा और जटिल इतिहास है. दुर्भाग्य से आज का भारत बदल चुका है. ये वो सेक्युलर भारत नहीं जिसका वादा इस देश के संस्थापकों ने भारतीयों से किया था.\"\n\nइमेज स्रोत, Getty Images\n\n\"भारत अपने मुसलमानों और ईसाइयों की क़ीमत चुका कर तेज़ी से हिंदू-वर्चस्ववादी देश बन रहा है. ये सिर्फ़ भारत में ही नहीं हो रहा बल्कि भारत के क़ब्ज़े वाले जम्मू-कश्मीर में भी हो रहा है.\"\n\nअगस्त 2019 में भारत सरकार की ओर से जम्मू-कश्मीर से अनुच्छेद 370 हटाए जाने को फै़सले पर बिलावल भुट्टो ने कहा, ''भारत ने कुछ ऐसे क़दम उठाए हैं जिससे उसके साथ हमारी बातचीत का उपयुक्त माहौल नहीं रहा.''\n\nउन्होंने कहा कि संयुक्त राष्ट्र सुरक्षा परिषद के संकल्प को ख़ारिज करते हुए विवादित क्षेत्र की सीमा में बदलाव करने के कारण भारत के साथ बातचीत करने की गुजांइश बेहद कम हो चुकी है.\n\nबिलावल भुट्टो ने इस इंटरव्यू में कहा, \"भारत की नीति पूरी तरह से एक नस्लवादी, फ़ासीवादी और इस्लामोफ़ोबिक नीति है. इस पर न केवल कश्मीर में बल्कि पूरे भारत में प्रतिक्रिया देखने को मिल रही है.\"\n\nGetty Images आज सबसे बुरे इस्लामोफ़ोबिया की अभिव्यक्ति भारत में हो रही हैं. ये आरएसएस-बीजेपी की दशकों पुरानी योजना है जिसके तहत वो भारत की पुरानी इस्लामिक धरोहर को खत्म करना चाहते हैं. बिलावल भुट्टो ज़रदारी\n\nपाकिस्तान के विदेश मंत्री\n\nपाकिस्तान में भीषण बाढ़ के कारण पैदा हुए संकट पर बिलावल भुट्टो ने कहा कि देश अभी भी आपदा से जूझ रहा है.\n\nएक सवाल के जवाब में उन्होंने कहा, ''पड़ोसी मुल्क ने बाढ़ संकट में पाकिस्तान की मदद नहीं की हालांकि पाकिस्तान ने ख़ुद से मदद मांगी भी नहीं. ''\n\nइमेज स्रोत, ANI इमेज कैप्शन, भारतीय राजनयिक स्नेहा दुबे\n\nजब राजनयिक स्नेहा दुबे ने इमरान ख़ान को दिया था जवाब\n\nसंयुक्त राष्ट्र की 76वीं आम सभा को संबोधित करते हुए बीते साल भारत की संयुक्त राष्ट्र में प्रथम सचिव ने पाकिस्तान के तत्कालीन प्रधानमंत्री इमरान ख़ान के आरोपों का जवाब दिया था.\n\nउनके जवाब का वीडियो सोशल मीडिया पर वायरल हो गया था.\n\nदरअसल, इमरान ख़ान ने कश्मीर में मानवाधिकारों के गंभीर उल्लंघन और बीजेपी सरकार पर मुस्लिमों के ख़िलाफ़ डर का माहौल पैदा करने का आरोप लगाया था. उन्होंने इस्लामोफ़ोबिया का भी ज़िक्र किया था और संयुक्त राष्ट्र से इस पर बैठक बुलाने की मांग की थी.\n\nइसके जवाब में स्नेहा दुबे ने यूएन में कहा था कि ''पाकिस्तान वो मुल्क है जहाँ आतंकवादी स्वतंत्र रहते हैं. पाकिस्तान वो मुल्क है जो अपने पड़ोसियों को परेशान करने के लिए पीछे से आतंकवाद प्रायोजित करता रहा है.''\n\nभारत की युवा राजनयिक स्नेहा दुबे ने सख़्त लहजे में पाकिस्तान को जवाब दिया था और कहा था कि ''पाकिस्तान वास्तव में आग लगाने वाला है, लेकिन वो ख़ुद को अग्निशामक के रूप में देखता है.''\n\nये भी पढ़ें:-",
    "Ayushman Bharat: इस सरकारी स्कीम से 3.8 करोड़ लोगों को मिला मुफ्त इलाज, कौन उठा सकता है लाभ?": "सरकार देश के गरीब तबके के लोगों को मुफ्त में इलाज उपलब्ध कराने के लिए आयुष्मान भारत प्रधानमंत्री जनआरोग्य योजना (Ayushman Bharat Yojana) चला रही है. इसके तहत केंद्र सरकार लोगों को 5 लाख रुपये तक का इलाज मुफ्त में कराने की सुविधा प्रदान करती है. इस स्कीम के तहत अब तक 3.8 करोड़ लोग मुफ्त इलाज करा चुके हैं. सरकार ने इस स्कीम की शुरुआत साल 2018 में की थी. पिछले दिनों इस स्कीम के चार साल पूरे होने पर केंद्रीय स्वास्थ्य मंत्री डॉ मनसुख मंडाविया (Dr Mansukh Mandaviya) ने आयुष्मान भारत के लाभार्थियों के साथ बातचीत की थी.\n\nसरकार देती है गोल्डन कार्ड\n\nकेंद्रीय स्वास्थ्य मंत्री ने कहा कि पिछले चार वर्षों में देश के लगभग 4 करोड़ लोगों को इस योजना के तहत मुफ्त इलाज का लाभ मिला है. इस स्कीम के लिए कोई भी व्यक्ति ऑनलाइन और ऑफलाइन दोनों तरह से आवेदन कर सकता है. आयुष्मान भारत सरकार की एक हेल्थ स्कीम है, जिसके तहत सरकार आयुष्मान भारत गोल्डन कार्ड (Ayushman Bharat Golden Card) लोगों को प्रदान करती है.\n\nकौन कर सकता है आवेदन?\n\nइस स्कीम के तहत आयुष्मान भारत गोल्डन कार्ड के माध्यम से आर्थिक रूप से कमजोर नागरिक अस्पतालों में जाकर मुफ्त में अपना इलाज करवा सकते हैं. आयुष्मान भारत स्कीम के लिए आवेदन करने वाले की उम्र 18 साल या उससे अधिक होनी चाहिए. अगर कोई खुद से इस स्कीम में के लिए आवेदन कर रहा है, तो उसका नाम SECC – 2011 में होना चाहिए. SECC का मतलब सामाजिक आर्थिक और जाति जनगणना है.\n\nअगर आप इस स्कीम का लाभ लेना चाहते हैं, तो आपको अपनी पात्रता चेक करनी होगी. इसके लिए आपको सबसे पहले mera.pmjay.gov.in की वेबसाइट पर जाना होगा.\n\nऐसे करें ऑनलाइन अप्लाई",
    "भारत में एक और धांसू बाइक Kawasaki W175 लॉन्च, कीमत 1.47 लाख रुपये से शुरू, देखें खासियत": "जापान की पॉपुलर टू-व्हीलर कंपनी कावासाकी ने इंडियन मार्केट में अपनी सबसे सस्ती मोटरसाइकल कावासाकी डब्ल्यू175 (Kawasaki W175) लॉन्च कर दी है, जो कि इबोनी और स्पेशल एडिशन रेड जैसे दो वेरिएंट में है और इनकी कीमतें 1.47 लाख रुपये से शुरू होती है। देखें कावासाकी डब्ल्यू175 के लुक और फीचर्स समेत सारी जानकारी।",
    "अमेरिकी, इटली, ऑस्ट्रेलिया… भारत का INS सु्नयना भी समुद्र में दिखाएगा दमखम": "पहली बार भारत संयुक्त प्रशिक्षण अभ्यास में भाग ले रहा है. आईएनएस सुनयना के साथ भारतीय दल पहुंचा हुआ है. भारतीय नौसेना ने अपनी वेबसाइट पर तमाम तस्वीरें साझा की हैं. इस तस्वीरों में भारतीय दल दिखाया गया है.\n\nआईएनएस सुनयना ने 24 सितंबर को वार्षिक प्रशिक्षण अभ्यास ऑपरेशन सदर्न रेडीनेस ऑफ कंबाइंड मैरीटाइम फोर्सेज (सीएमएफ) में भाग लेने के लिए पोर्ट विक्टोरिया सेशेल्स में प्रवेश किया. यह न केवल हिंद महासागर क्षेत्र में समुद्री सुरक्षा के लिए भारतीय नौसेना की प्रतिबद्धता को पुष्ट करता है बल्कि सीएमएफ अभ्यास में भारतीय नौसेना के जहाज की पहली भागीदारी को भी दर्शाता है. इस संयुक्त प्रशिक्षण अभ्यास में संयुक्त राज्य अमेरिका, इटली, ऑस्ट्रेलिया, कनाडा, न्यूजीलैंड के प्रतिनिधि प्रतिनिधिमंडल और यूके, स्पेन और भारत से जहाज शामिल हैं.\n\nआईएनएस सुनयना संयुक्त समुद्री बलों (सीएमएफ) के वार्षिक प्रशिक्षण अभ्यास ऑपरेशन सदर्न रेडीनेस में हिस्सा लेने के लिए सेशेल्स पहुंच गया है. रक्षा मंत्रालय ने जानकारी दी. पोत 24 सितंबर को सेशेल्स के पोर्ट विक्टोरिया में दाखिल हुआ था. मंत्रालय ने एक बयान में कहा कि यह न केवल हिंद महासागर क्षेत्र में समुद्री सुरक्षा के लिए भारतीय नौसेना की प्रतिबद्धता की पुष्टि करता है बल्कि सीएमएफ अभ्यास में भारतीय नौसेना के जहाज की पहली भागीदारी को भी दर्शाता है.\n\nपहली बार संयुक्त प्रशिक्षण अभ्यास में भारत\n\nपहली बार भारत संयुक्त प्रशिक्षण अभ्यास में भाग ले रहा है. आईएनएस सुनयना के साथ भारतीय दल पहुंचा हुआ है. भारतीय नौसेना ने अपनी वेबसाइट पर तमाम तस्वीरें साझा की हैं. इस तस्वीरों में भारतीय दल दिखाया गया है. दूसरी तरफ कई तरह के आधुनिक हथियारों के बारे में भी जानकारी दी जा रही है. साझा युद्धाभ्यास से सेना को बहुत लाभ होता है. नई-नई तकनीकियों पर चर्चा के साथ-साथ मॉर्डन आर्मी की जानकारी मिलती है.\n\nआईएनएस सुनयना की खासियतें\n\nआईएनएस सुनयना दक्षिणी नौसेना कमान के तहत गोआ शिपयार्ड लिमिटेड द्वारा निर्मित है. इसकी लम्बाई 105 मीटर है. इसे दक्षिणी नौसेना कमांड सदर्न नेवल कमांड के तहत तैनाती की गई है. आईएनएन सुनयना भारतीय नौसेना की महासागरीय निगरानी व गश्ती की बढ़ती जरूरतों को पूरा करेगा. इस युद्धपोत को जहाजों के सहयोगी अभियान चलाने, तटीय और अपतटीय गश्ती करने, महासागरीय निरीक्षण करने, संचार की समुद्री लाइनों, अपतटीय संसाधनों की निगरानी और मार्गरक्षण के लिए डिजाइन किया गया है.\n\n(न्यूज एजेंसी भाषा से इनपुट)",
    "Sony INZONE Headphones लांच हुए भारत में, गेमर्स ही अब होगी मौज": "Sony INZONE Headphones गेमिंग के दीवानों के लिए सोनी ने 3 नए गेमिंग हेडफोन लांच कर दिये हैं। इस INZONE सीरीज से Inzone H3 Inzone H7 और Inzone H9 हेडफोन बाज़ार में उतारे गए हैं। जानिए सभी के फीचर्स और कीमत।\n\nनई दिल्ली, टेक डेस्क। Sony ने गेमर्स को ध्यान में रखते हुए भारत में तीन नए Gaming headphones लांच किए हैं। इनमें Inzone H3, Inzone H7 और Inzone H9 के नाम शामिल हैं। इनज़ोन हेडसेट लाइन अप में दो वायरलेस हेडसेट और एक वायर्ड हेडसेट आए हैं। Inzone H9 में 32 घंटे और और Inzone H7 में 40 घंटे की बैटरी लाइफ मिलती है। सोनी के अनुसार सभी नए हेडसेट आरामदायक हेडबैंड और ईयरपैड के साथ आते हैं जिसके कारण गेमर्स घंटों तक इसे लगाकर गेम खेल सकते हैं।\n\nSony INZONE Headset की कीमत और उपलब्धता\n\nसोनी के Inzone H3 हेडसेट की कीमत 9,990 रुपये, Inzone H7 की कीमत 21,990 रुपये और Inzone H9 की कीमत 27,990 रुपये रखी गई है। यह सभी नए हेडसेट्स 26 सितंबर 2022 से सभी सोनी सेंटर के साथ इलेक्ट्रॉनिक स्टोर और अन्य ई-कॉमर्स वेबसाइटों पर खरीदने के लिए उपलब्ध हो चुके हैं।\n\nSony INZONE हेडसेट के फीचर्स\n\nसोनी के Inzone H9 और Inzone H7 वायरलेस हेडसेट हैं जबकि Inzone H3 एक वायर्ड हेडसेट के रूप में आया है। ये तीनों हेडसेट्स ही एक प्रकार के म्यूट फ़ंक्शन के साथ एक लचीले फ्लिप-अप बूम माइक्रोफोन से लैस हैं जो यूजर्स को स्क्वाड सदस्यों के साथ गेम में संवाद करने में मदद करेगा।\n\nSony Inzone H9 हेडफोन Wireless होने के साथ Noise Cancelling फीचर के साथ भी आता है। इसके अलावा सोनी इनज़ोन एच9 में 32 घंटे की बैटरी लाइफ मिलती है और यह सिर्फ 10 मिनट के चार्ज होने पर एक घंटे तक के गेमप्ले मोड में चल सकता है। दूसरी ओर कंपनी इनज़ोन एच7 में 40 घंटे का बैटरी बैकअप और 10 मिनट के चार्ज के साथ एक घंटे का गेमप्ले का दावा करती है।\n\nसोनी के ते तीनों हेडफोन गेमिंग के लिए 360 स्थानिक ध्वनि (Spatial Sound) के साथ आते हैं।\n\nगेमर्स सोनी के इनजोन हब पीसी सॉफ्टवेयर का उपयोग करके अपने गेमिंग अनुभव को personalize भी कर सकते हैं।\n\nयह भी पढ़ें- Sony ने लांच किया नया हेडफोन जिसे कान से हटाते ही म्यूजिक बंद और लगाते ही शुरू हो जाएगा",
    "नारायण मूर्ति ने कांग्रेस पर साधा निशाना, कहा- मनमोहन सरकार में भारत की आर्थिक गतिविधियां पड़ गई थीं ठप": "नारायण मूर्ति ने कांग्रेस पर साधा निशाना, कहा- मनमोहन सरकार में भारत की आर्थिक गतिविधियां पड़ गई थीं ठप\n\nमूर्ति ने कहा कि लेकिन दुर्भाग्य से मुझे नहीं पता कि बाद में (भारत के साथ) क्या हुआ। पूर्व पीएम मनमोहन सिंह एक असाधारण व्यक्ति थे और मेरे मन में उनके लिए बहुत सम्मान है। लेकिन उनके दौर में भारत ठहर गया था। सही निर्णय नहीं लिए जा रहे थे।\n\nअहमदाबाद, एजेंसी। आईटी क्षेत्र की दिग्गज कंपनी इंफोसिस के सह-संस्थापक एन आर नारायण मूर्ति ने पूर्व की यूपीए सरकार पर जमकर निशाना साधा है। नारायण मूर्ति ने अफसोस जताया कि मनमोहन सरकार के दौरान कि भारत में आर्थिक गतिविधियां ठप पड़ी गई थीं। साथ ही उन्होंने कहा कि मनमोहन सिंह की सरकार ने कई जरूरी फैसले समय पर नहीं लिए थे। नारायणमूर्ति ने ये बात IIM अहमदाबाद (IIMA) के छात्रों के साथ एक कार्यक्रम में कही। इस दौरान मूर्ति ने छात्रों से विश्वास व्यक्त किया कि आज का युवा दिमाग भारत को दुनिया की दूसरी सबसे बड़ी अर्थव्यवस्था चीन का एक योग्य प्रतियोगी बना सकता है।\n\nसमाचार एजेंसी पीटीआई के अनुसार नारायणमूर्ति ने एक सवाल के जवाब में कहा कि मैं लंदन में (2008 और 2012 के बीच) एचएसबीसी के बोर्ड में था। पहले कुछ सालों में जब बोर्डरूम (बैठकों के दौरान) में चीन का दो से तीन बार उल्लेख किया गया, तो भारत का नाम एक बार आता था।\n\nपूर्व पीएम मनमहोन सिंह थे असाधारण व्यक्ति: मूर्ति\n\nमूर्ति ने आगे कहा कि लेकिन दुर्भाग्य से मुझे नहीं पता कि बाद में (भारत के साथ) क्या हुआ। पूर्व पीएम मनमोहन सिंह एक असाधारण व्यक्ति थे और मेरे मन में उनके लिए बहुत सम्मान है। लेकिन, उनके दौर में भारत ठहर गया था। सही निर्णय नहीं लिए जा रहे थे।\n\nउन्होंने कहा कि जब हमने एचएसबीसी (2012 में) छोड़ा, तो बैठकों के दौरान भारत का नाम शायद ही कभी उल्लेख किया गया हो, जबकि चीन का नाम लगभग 30 बार लिया गया।\n\nमूर्ति ने कहा कि इसलिए मुझे लगता है कि यह आपकी (युवा पीढ़ी) जिम्मेदारी है कि जब भी लोग किसी अन्य देश, खासकर चीन का नाम लेते हैं, तो भारत के नाम का उल्लेख करें। मुझे लगता है कि आप लोग ऐसा कर सकते हैं।\n\nभारत अब दुनिया की पांचवी सबसे बड़ी अर्थव्यवस्था\n\nइस दौरान इंफोसिस के पूर्व अध्यक्ष ने कहा कि एक समय था। जब ज्यादातर पश्चिमी लोग भारत को नीचा देखते थे, लेकिन आज देश के लिए एक निश्चित स्तर का सम्मान है। भारत अब दुनिया की पांचवीं सबसे बड़ी अर्थव्यवस्था बन गया है।\n\nयह भी पढ़ें : साइबर अपराध के खिलाफ भारत समेत QUAD देश हुए एकजुट, कार्रवाई करने में एक-दूसरे की करेंगे सहायता\n\nमूर्ति ने कहा कि मनमोहन सिंह के वित्त मंत्री रहने के दौरान साल 1991 में लागू किए गए आर्थिक सुधार और मौजूदा भाजपा नेतृत्व वाली सरकार की मेक इन इंडिया और स्टार्टअप इंडिया जैसी योजनाओं से देश को (इंटरनेशनल लेवल पर) स्थान हासिल करने में मदद मिली है।\n\nछात्रों से बोले मूर्ति, मुझे उम्मीद आप देश को ले जाएंगे आगे\n\nछात्रों के साथ बातचीत में नारायणमूर्ति ने कहा कि जब मैं आपकी उम्र का था, तब ज्यादा जिम्मेदारी नहीं थी क्योंकि न तो मुझसे और न ही भारत से ज्यादा उम्मीद की जाती थी। आज उम्मीद है कि आप देश को आगे ले जाएंगे। मुझे लगता है कि आप लोग भारत को चीन का एक योग्य प्रतियोगी बना सकते हैं।\n\nयह भी पढ़ें : Coronavirus in India : पिछले 24 घंटों के अंदर भारत में आए कोरोना के करीब 5 हजार मामले, 38 की हुई मौत",
    "India: भारत को विश्व पटल पर मिलने जा रही कई जिम्मेदारियां, कुछ वर्षों में बदल जाएगी तस्वीर": "भारत अगले कुछ वर्षों में विश्व पटल पर अपना छाप छोड़ने जा रहा है। क्योंकि आने वाले दिनों में भारत को वैश्विक मंच पर कई जिम्मेदारियां मिलने वाली हैं। आइए जानते हैं कि आने वाले वर्षों में भारत को क्या-क्या जिम्मेदारियां मिलने जा रही हैं।\n\nनई दिल्ली, [जागरण स्पेशल]। भारत अगले कुछ वर्षों में विश्व पटल पर अपना छाप छोड़ने जा रहा है क्योंकि आने वाले दिनों में भारत को वैश्विक मंच पर कई जिम्मेदारियां मिलने वाली हैं। प्रधानमंत्री नरेन्द्र मोदी के नेतृत्व में भारत ने हाल ही में ब्रिटेन को पछाड़कर खुद को दुनिया की पांचवीं बड़ी अर्थव्यस्था के रूप में स्थापित किया है, जो देश के लिए बहुत बड़ी उपलब्धि है। इससे वैश्विक मंच पर भारत एक महाशक्ति के रूप में उभर रहा है। आइए जानते हैं कि आने वाले वर्षों में भारत को क्या-क्या जिम्मेदारियां मिलने जा रही हैं।\n\nक्या है शंघाई सहयोग संगठन, भारत अगले साल करेगा इसकी अध्यक्षता; जानिए इस बार का एजेंडा\n\nशंघाई सहयोग संगठन (SCO)\n\nहाल ही में उज्बेकिस्तान में हुई शंघाई सहयोग संगठन (SCO) की बैठक में भारत शामिल हुआ था। SCO का सम्मेलन खत्म होने के साथ ही इसकी अध्यक्षता अब भारत के पास आ गई है। इसका अगला शिखर सम्मेलन अगले साल भारत में होना है। SCO की अध्यक्षता मिलने के बाद चीन और रूस ने भारत को बधाई दीं। पाकिस्तान पहले ही इस पर कोई आपत्ति से इनकार कर चुका है। SCO राजनीति, अर्थशास्त्र, विकास और सेना के मुद्दों पर केंद्रित है। इसकी शुरुआत 1996 में चीन, रूस, कजाकिस्तान, ताजिकिस्तान और किर्गिस्तान के नेताओं द्वारा 'शंघाई फाइव' के रूप में हुई थी। वर्तमान में संगठन के आठ सदस्य देश शामिल हैं।\n\nG-20 समूह की अध्यक्षता\n\nभारत को इस साल के अंत में G-20 समूह की अध्यक्षता मिलेगी और इसका समिट अगले साल राष्ट्रीय राजधानी नई दिल्ली में होगा। G-20 में दुनिया की 20 सबसे बड़ी अर्थव्यवस्था वाले देश शामिल हैं। इस लिहाज से भारत को विश्व के कई ताकतवार देशों की अध्यक्षता का मौका मिलेगा। G-20 की अध्यक्षता भारत को एक दिसंबर को मिलेगी और 30 नवंबर 2023 तक भारत के पास रहेगी। जो देश G-20 की अध्यक्षता करता है, वह किसी भी देश को इसमें शामिल होने के लिए गेस्ट कंट्री के तौर पर आमंत्रित कर सकता है। भारतीय विदेश मंत्रालय ने पहले ही घोषणा की है कि भारत इसमें बांग्लादेश, मिस्र, मारिशस, नीदरलैंड्स, नाइजीरिया, ओमान, सिंगापुर, स्पेन और संयुक्त अरब अमीरात को आमंत्रित करेगा। G-20 का गठन 1999 में हुआ था और इसका मुख्य उद्देश्य दुनिया के आर्थिक विकास की चिंता करना और कारोबार के क्षेत्र में काम करना है।\n\nसंयुक्त राष्ट्र सुरक्षा परिषद की अध्यक्षता\n\nभारत को इस वर्ष दिसंबर में संयुक्त राष्ट्र सुरक्षा परिषद (UNSC) की अध्यक्षता मिलने जा रही है। UNSC के हिसाब से पूरी दुनिया चलती है और ऐसे में भारत के पास इसकी अध्यक्षता आना, बहुत बड़ी बात है। हालांकि भारत अभी संयुक्त राष्ट्र सुरक्षा परिषद में अस्थाई सदस्य है। UNSC संयुक्त राष्ट्र संघ का एक अंग है और इसकी स्थापना 1945 में हुई थी। इसका मकसद विश्व में शांति व्यवस्था को बहाल करना है। संयुक्त राष्ट्र में भारत की स्थाई सदस्यता को लेकर चर्चा शुरू हो चुकी है।\n\nG-7 समूह में भारत को शामिल करने पर चर्चा\n\nG-7 समूह में दुनिया की विकसित और बड़ी अर्थव्यवस्थाओं वाली देशों को शामिल किया गया है। इनमें कनाडा, फ्रांस, जर्मनी, इटली, जापान, ब्रिटेन और अमेरिका शामिल है। भारत ने इस साल जर्मनी में जुन में हुई इसकी शिखर बैठक में गेस्ट कंट्री के तौर पर उपस्थिती दर्ज की थी। G-7 समूह में भारत को शामिल करने की चर्चा तेज हो गई है और अगर यह सच साबित हो जाता है, तो भारत दुनिया के सबसे ताकतवर देशों की सूची में शामिल हो जाएगा। G-7 समूह का लक्ष्य स्वतंत्रता और मानवाधिकारों की सुरक्षा, लोकतंत्र और क़ानून का शासन एवं समृद्धि और सतत विकास स्थापित करना है।\n\nवैश्विक मंच पर भारत को मिलने वाली इन जिम्मेदारियों से साफ पता चलता है कि भारत आने वाले दिनों में और अधिक ताकतवार देश के तौर पर उभरेगा। इसे एक कूटनीतिक जीत के रूप में भी देखा जा रहा है। मीडिया रिपोर्ट्स के मुताबिक विश्व पटल पर पिछले कुछ वर्षों में भारत की भूमिका काफी महत्वपूर्ण हुई है और इसका उदाहरण सामने है।\n\nये भी पढ़ें: भारत को UNSC की स्‍थायी सदस्‍य बनाने में क्‍या है सबसे बड़ी दिक्‍कत, चीन को लेकर क्‍यों उठती हैं पंडि़त नेहरू पर अंगुली",
    "Samsung ने भारत में लॉन्च किया क्रेडिट कार्ड, कंपनी के हर सामान पर मिलेगा इतना डिस्काउंट": "साउथ कोरियन टेक कंपनी Samsung ने भारत में क्रेडिट कार्ड लॉन्च किया है. दरअसल कंपनी ने Axis बैंक के साथ इस कार्ड के लिए पार्टनरशिप की है. मार्केट में कई तरह के क्रेडिट कार्ड्स हैं, लेकिन Samsung Axis Bank कार्ड से आपको क्या फ़ायदे होंगे?\n\nSamsung के क्रेडिट कार्ड से यूज़र्स सैमसंग के प्रोडक्ट्स को डिस्काउंट के साथ ख़रीद सकेंगे. कंपनी के मुताबिक़ Samsung Axis Bank क्रेडिट कार्ड से कस्टमर्स सैमसंग के प्रोडक्ट पर 10% का कैशबैक पा सकेंगे.\n\nअच्छी बात ये है कि 10% का कैशबैक EMI और Non EMI पेमेंट पर उपलब्ध होगा. सैमसंग इस कार्ड के साथ ज़्यादा से ज़्यादा कस्टमर्स बटोरने की तैयारी में है. क्योंकि भारत में सैमसंग स्मार्टफोन्स का बड़ा बाज़ार है और साथ ही दूसरे प्रोडक्ट्स जैसे टीवी, एसी, लैपटॉप, फ्रिज और टैबलेट जैसे प्रोडक्ट्स भी बेचता है.\n\nSamsung Axis बैंक क्रेडिट कार्ड सिर्फ़ ऑनलाइन ही नहीं, बल्कि ऑफ़लाइन भी आपको फ़ायदा पहुँचा सकता है. कंपनी के मुताबिक़ जहां भी सैमसंग के प्रोडक्ट्स मिल रहे हैं आप वहाँ इस कार्ड के ज़रिए प्रोडक्ट्स पर 10% का कैशबैक पा सकते हैं.\n\nसैमसंग की वेबसाइट और सैमसंग के सर्विस सेंटर पर भी ये कार्ड काम करेगा. कंपनी ने कहा है कि इस कार्ड के ज़रिए पूरे साल सैमसंग के प्रोडक्ट्स पर 10% का कैशबैक पा सकेंगे.\n\nहालांकि 10% कैशबैक के साथ शर्त भी है. शर्त ये है कि Samsung Axis Bank Visa क्रेडिट कार्ड होल्डर एक साल में अपने कार्ड से सिर्फ़ 10 हज़ार रुपये तक का ही कैशबैक पा सकते हैं. यहाँ मंथली कैशबैक लिमिट भी है.\n\nइस कार्ड के दो वेरिएंट्स लॉन्च किए गए है. इनमें Visa Signature और Visa Infinite शामिल हैं. सिग्नेचर वेरिएंट में एक साल के अंदर 10000 रुपये तक ही कैशबैक पा सकेंगे. जबकि Visa Infinite के तहत कस्टमर्स एक साल में 20 हज़ार रुपये तक का कैशबैक पा सकेंगे.\n\nVisa Infinite में एक महीने की लिमिट भी ज़्यादा है. Visa Signature के ज़रिए एक महीने में मैक्सिमम 2500 का कैशबैक पा सकेंगे, जबकि Visa Infinite कार्ड के तहत महीने भर में 5000 रुपये तक की कैशबैक लिमिट दी गई है.\n\nएक महीने में आप इस कार्ड से सैमसंग के प्रोडक्ट्स पर सिर्फ़ 2500 रुपये का ही कैशबैक पा सकेंगे. दूसरे फ़ीचर्स स्टैंडर्ड Axis क्रेडिट कार्ड जैसे ही होंगे. ज़्यादा जानकारी आप बैंक से हासिल कर सकते हैं.",
    "भारत में स्विटजरलैंड जैसा एहसास चाहिए, तो बना लीजिए इन 4 जगहों की ट्रिप, यहां देखिए लिस्ट": "चाहते हैं कि बढ़ जाए बच्चों की लंबाई तो खिलाना शुरू कर दें ये 5 चीजें, इस डाइट से Height में दिखेगा असर\n\nबालों का झड़ना रोकने के लिए आप खुद बना सकती हैं घर पर तेल, बाजार से नहीं खरीदने पड़ेंगे हेयर फॉल वाले Oil\n\nक्या आपकी भी गर्दन पड़ गई है काली तो अपनाएं ये असरदार घरेलू उपाय, कुछ दिन में हो जाएगी साफ\n\nभारत के मिनी स्विट्जरलैंड | Mini Switzerland of India\n\nखज्जियार | Khajjiar\n\nहिमाचल प्रेदश (Himachal pradesh) की खूबसूरत वादियों में बसा छोटा सा शहर खज्जियार हरे भरे घास के मैदान, देवदार के पेड़ों के घिरे जंगल पर्यटकों को खूब आकर्षित करते हैं. यहां कि खूबसूरती देखकर आपका आंखों और दिल को सूकून मिलेगा. आप शोर शराबे से दूर इस जगह को आपका मन करेगा अंदर समा लिया जाय. आप खज्जियार ट्रेन और फ्लाइट दोनों से जा सकते हैं. खज्जियार से कांगडा एयरपोर्ट 115 किलोमीटर है वहीं रेलवे स्टेशन पठानकोट की दूरी भी 115 ही है.\n\nजम्मू कश्मीर | Jammu Kashmir\n\nजम्मू कश्मीर को कौन भूल सकता है. सर्दियों में ये जगह तो बर्फ से ढ़की होती है जिसे देखकर लगता है कि किसी ने सफेद चादर फैला दी है. वहीं, साफ पानी के झरने देखकर आपका मन नहाने को जरूर करेगा. यहां पर पहुंचने के लिए आपको दो रास्ते हैं शेख उल आलम एयरपोर्ट है और जम्‍मू तवी रेलवे स्‍टेशन.\n\nऔली | Auli\n\nउत्तराखंड (Uttrakhand) का औली भी मिनी स्विट्जरलैंड से कम नहीं है. यह उत्तराखंड के चमोली जिले में स्थित है. आपको बता दें कि औली स्कीइंग रेस के लिए प्रसिद्ध है. आप यहां पहुंचने के लिए दिल्ली से देहरादून के जॉली ग्रैंट एयरपोर्ट के लिए फ्लाइट ले सकती हैं, जो 180 किमी की दूरी पर स्थित है जबकि रेलवे स्टेशन 150 किलो मीटर है.\n\nमणिपुर | Manipur\n\nपूर्वी भारत भी अपनी खूबसूरती के लिए जाना जाता है. भारत के मिनी स्विटजरलैंड लिस्ट में मणिपुर भी शुमार है. यहां के व्यूज भी देखने लायक होते हैं. यहां पर लोकटेक लेके, ईमा मार्केट, मणिपुर स्‍टेट म्‍यूजियम घूमने के लिए बेस्ट हैं.\n\nअस्वीकरण: सलाह सहित यह सामग्री केवल सामान्य जानकारी प्रदान करती है. यह किसी भी तरह से योग्य चिकित्सा राय का विकल्प नहीं है. अधिक जानकारी के लिए हमेशा किसी विशेषज्ञ या अपने चिकित्सक से परामर्श करें. एनडीटीवी इस जानकारी के लिए ज़िम्मेदारी का दावा नहीं करता है.​\n\nकरीना कपूर, सारा अली खान, अनन्या पांडे और जाह्नवी कपूर का डे आउट",
    "Most T20Is Match: 200 मैच खेलने के बावजूद भारत के पीछे पाकिस्तान, देखें हैरान करने वाले आंकड़े": "Follow us on Created with Sketch. Image Source : PTI Mohammad Rizwan & Babar Azam\n\nHighlights साल 2005 में खेला गया था पहला टी20 इंटरनेशनल मैच\n\nसाल 2007 में पहली बार खेला गया था टी20 विश्व कप\n\nभारत और पाकिस्तान के बीच खेला गया था फाइनल मुकाबला\n\nMost T20Is Match: टी20 क्रिकेट का सबसे छोटा फॉर्मेट का खेल है। भारत समेत पूरी दुनिया में क्रिकेट फैंस इसे काफी ज्यादा पसंद करते हैं। टी20 फॉर्मेट ने लोगों के बीच काफी कम समय में अपनी जगह बनाई है। टी20 इंटरनेशनल का पहला मैच साल 2005 में खेला गया था। इस मैच में ऑस्ट्रेलिया और न्यूजीलैंड की टीम आपस में भिड़ी थीं। भारत का सबसे ज्यादा पॉपुलर लीग यानी आईपीएल भी टी20 फॉर्मेट में ही खेला जाता है। भारत समेत क्रिकेट के तमाम बड़े देश टी20 फॉर्मेट में लीग करवाते हैं।\n\nभारत और पाकिस्तान के बीच साल 2007 में जब टी20 विश्व कप का फाइनल खेला गया तब से दोनों देशों में टी20 और भी ज्यादा मशहूर हो गया। इस मुकाबले में भारत ने पाकिस्तान को हराकर पहला टी20 विश्व कप अपने नाम किया था। भारत में बीसीसीआई द्वारा साल 2008 में आईपीएल को लॉन्च किया गया। वहीं पाकिस्तान में साल 2016 में पहली बार पीएसएल खेला गया। पाकिस्तान ने रविवार को इंग्लैंड के खिलाफ टी20 में एक बड़ी उपलब्धि हासिल कर ली है।\n\nभारत से इस मामले में पीछे पाकिस्तान\n\nदरअसल, पाकिस्तान और इंग्लैंड के बीच सात मैचों की सीरीज का चौथा मैच कराची में खेला गया। इस मैच के बाद पाकिस्तान पहली ऐसी टीम बनी है जिसने टी20 इंटरनेशनल में 200 मैच खेला है। वहीं इस सूची में भारत 182 मैचों के साथ दूसरे स्थान पर है। पाकिस्तान ने साल 2006 में अपना पहला टी20 मैच खेला था। तबसे लेकर आज तक उन्होंने 200 मैच खेल लिए हैं। जिसमें उन्हें 122 में जीत और 70 मुकाबलों में हार का सामना करना पड़ा है। वहीं 8 मुकाबले बेनतीजा या ड्रा रहे हैं। वहीं भारत की बात करें तो उन्होंने 182 टी20 मुकाबलों में से 116 में जीत और 58 में हार का सामना करना पड़ा है। लेकिन पाकिस्तान की जीत-हार रेशियो 1.74 है और भारत की 2.0। इस मामले में पाकिस्तान 200 मैच खेलने के बावजूद भारत से पीछे है। आइए नजर डालते हैं सबसे ज्यादा टी20 मैच खेलने वाली टीमों की सूची पर।\n\nदेश खेले जीत हार पाकिस्तान 200 122 70 भारत 182 116 58 वेस्टइंडीज 171 70 88 न्यूजीलैंड 170 89 71 ऑस्ट्रेलिया 165 86 73\n\nटी20 विश्व कप में भिड़ेगी दोनों टीम\n\nइस साल टी20 विश्व कप का आयोजन ऑस्ट्रेलिया में होना है। इससे पहले पाकिस्तान और भारत दोनों ही देश अपने घर पर टी20 सीरीज खेल रहे हैं। विश्व कप की तैयारियों के लिए यह सीरीज दोनों ही टीमों के लिए अहम है। भारत ने ऑस्ट्रेलिया को 2-1 से सीरीज हराया और वहीं पाकिस्तान सात मैचों की सीरीज में 2-2 की बराबरी पर है। टी20 विश्व कप में भारत और पाकिस्तान की टीमें 23 अक्टूबर को आमने-सामने होंगी।\n\nयह भी पढ़े:\n\nPAK vs ENG: मोहम्मद हसनैन की 'घटिया' गेंदबाजी से सोशल मीडिया पर मचा बवाल, बाबर आजम के छूटे पसीने\n\nIND vs AUS: हर्षल और बुमराह के नाम दर्ज हुआ अनचाहा रिकॉर्ड तो भुवी ने रचा इतिहास, मैच में बने ये 8 RECORDS\n\nLatest Cricket News",
    "कनाडा में ‘खालिस्तान जनमत संग्रह’ पर भारत की चेतावनी, SFJ बौखलाया, नफरत फैलाने का लगाया आरोप": "कनाडा में बढ़ती सांप्रदायिक हिंसा और भारत-विरोधी गतिविधियों की घटनाओं को लेकर भारत की चेतावनी सामने आई है. हालांकि भारत की एडवाइजरी को खालिस्तान सपोर्टर ग्रुप SFJ ने कनाडाई सिखों की अभिव्यक्ति की स्वतंत्रता के लिए खतरा बताया है.\n\nभारत का सबसे अच्छा दोस्त कनाडा अब देश के लिए खतरा बनने लगा है. दोनों देशों के मध्य रिश्तों में खटास पैदा होने लगी है. इसकी वजह यह है कि कनाडा अपने देश में पांव पसार रहे खालिस्तानी आतंक को रोकने में पूरी तरह से असफल रहा है. कनाडा में खालिस्तानी जनमत संग्रह हो रहा है, लेकिन वहां की सरकार इसपर रोक लगाने के लिए कोई पुख्ता कदम नहीं उठा रही है. भारत सरकार ने कनाडाई सरकार को कई बार वहां चल रही भारत विरोध गतिविधियों (खालिस्तान जनमत संग्रह) को लेकर चेतावनी दी है, लेकिन सरकार ने इसे कानूनी दायरों के अंदर लोकतांत्रिक और शांतिपूर्ण गतिविधि बताकर इसपर रोक लगाने से साफ इनकार कर दिया. इसके चलते भारत कनाडा से खासा नाराज़ है.\n\n19 सितंबर को ब्रैम्पटन में खालिस्तान जनमत संग्रह हुआ, जिसमें एक लाख से ज्यादा कनाडाई सिखों ने हिस्सा लिया. इसका आयोजन खालिस्तान सपोर्टर ग्रुप ‘सिख्स फॉर जस्टिस’ (एसएफजे) ने किया था. इस जनमत संग्रह में बड़ी संख्या सिख महिलाएं और पुरुष वोट डालने के लिए कतारों में खड़े नजर आए थे. इसके खिलाफ भारत ने आवाज उठाई थी और कनाडाई सरकार से इसके खिलाफ सख्त कार्रवाई करने की मांग की थी. ‘सिख्स फॉर जस्टिस’ को भारत ने एक गैरकानूनी संघ करार देते हुए साल 2019 में ही बैन कर दिया गया था. क्योंकि इसका भारत के खिलाफ अलगाववादी एजेंडा था. SFJ पंजाब (भारत) को एक अलग खालिस्तानी राष्ट्र बनाने की मांग करता रहा है. इसलिए ही वह खालिस्तानी जनमत संग्रह के लिए अभियान चलाता रहता है. हालांकि भारत ने साफ लहज़ें में कहा है कि वो इस भारत-विरोधी जनमत संग्रह को नहीं मानता.\n\nSFJ ने किया भारत की चेतावनी का विरोध\n\nभारत सरकार ने हाल ही में कनाडाई सरकार को देश में बढ़ रही भारत विरोधी गतिविधियों के खिलाफ चेतावनी दी थी और ‘खालिस्तानी जनमत संग्रह’ पर तीखी प्रतिक्रिया जताई थी. भारत ने कहा था कि एक मित्र देश से यह उम्मीद नहीं थी कि वो कट्टरपंथी और चरमपंथी तत्वों को भारत विरोधी एजेंडे के लिए इजाजत देगा. 2022 के वैश्विक शांति सूचकांक में 12वें पायदान पर काबिज़ कनाडा में बढ़ती सांप्रदायिक हिंसा और भारत विरोधी गतिविधियों की घटनाओं को लेकर भारत की चेतावनी सामने आई थी. वहीं, भारत की इस एडवाइजरी को SFJ ने कनाडाई सिखों की अभिव्यक्ति की स्वतंत्रता के लिए खतरा बताया, जो पंजाब को एक अलग खालीस्तानी देश बनाने की मांग कर रहे हैं.\n\nभारत पर लगाया नफरत फैलाने का आरोप\n\nSFJ के जनरल काउंसल गुरपवंत सिंह पन्नून ने एक बयान में कहा, ‘नरेंद्र मोदी की सरकार खालिस्तान जनमत संग्रह को रोकने में असफल रही है, अब भारतीय विदेश मंत्रालय ‘घृणा फैलाने’ का माहौल बना रहा है.’ बताया जाता है कि भारत में प्रतिबंधित SFJ ने इसी साल मई में मोहाली में पंजाब इंटेलिजेंस हेडक्वाटर पर रॉकेट प्रोपेल्ड ग्रेनेड (RPG) अटैक की जिम्मेदारी ली थी. गौरतलब है कि खालिस्तानी लंबे समय से कनाडा में सिखों और हिंदुओं के बीच क्लेश का मुद्दा रहा है. हालांकि खालिस्तान समर्थक माने जाने वाले एक धार्मिक नेता दलजीत सिंह सेखों ने कहा कि दोनों समुदायों के बीच हिंसा छिड़ने का कोई खतरा नहीं है.",
    "मोहन भागवत बोले- भारत में रहने वाला हर व्यक्ति हिंदू, धर्म बदलने की किसी को जरूरत नहीं": "मोहन भागवत ने शिलांग में एक कार्यक्रम में कहा कि हिंदू एक धर्म नहीं बल्कि जीवन जीने का तरीका है। हिंदुस्तान ने ही दुनिया को मानवता का पाठ पढ़ाया है। उन्होंने कहा कि मुगलों और ब्रिटिश काल से भी पहले हिंदू अस्तित्व में थे।\n\nशिलांग, आइएएनएस। आरएसएस प्रमुख मोहन भागवत ने रविवार को कहा कि भारत में रहने वाले सभी लोग पहचान के मामले में हिंदू हैं। आरएसएस के दर्शन के बारे में बताते हुए उन्होंने कहा कि हिंदू एक धर्म नहीं, बल्कि जीवन जीने का एक तरीका है। शिलांग में एक सभा को संबोधित करते हुए आरएसएस प्रमुख ने कहा कि हिंदुस्तान में रहने वाला हर नागरिक हिंदू हैं।\n\nमुगलों और ब्रिटिश शासकों से भी पहले हिंदू अस्तित्व में\n\nभागवत ने कहा कि हिमालय के दक्षिण में, हिंद महासागर के उत्तर में और सिंधु नदी के तट के निवासियों को परंपरागत रूप से हिंदू कहा जाता है। इसे भारत भी कहते हैं। उन्होंने कहा कि इस्लाम का प्रसार करने वाले मुगलों और ईसाई धर्म का प्रसार करने वाले ब्रिटिश शासकों से भी पहले हिंदू अस्तित्व में थे।\n\nकिसी को धर्म बदलने की जरूरत नहीं\n\nआरएसएस की विचारधारा पर प्रकाश डालते हुए भागवत ने कहा कि हिंदू शब्द उन सभी को शामिल करता है जो भारत माता के पुत्र हैं। भारतीय पूर्वजों के वंशज हैं और जो भारतीय संस्कृति के अनुसार रहते हैं। आरएसएस सुप्रीमो ने कहा कि हिंदू बनने के लिए किसी को धर्म बदलने की जरूरत नहीं है क्योंकि यहां हर कोई हिंदू है। भारत एक पश्चिमी अवधारणा वाला देश नहीं है। यह अनादि काल से एक सांस्कृतिक देश रहा है। वास्तव में यह एक ऐसा देश है जिसने दुनिया को मानवता का पाठ पढ़ाया है।\n\nकार्यकर्ताओं की कई बैठकों में शामिल हुए\n\nभागवत यहां शनिवार और रविवार को संघ पदाधिकारियों और कार्यकर्ताओं की कई बैठकों में शामिल हुए। भागवत की मेघालय यात्रा ईसाई बहुल राज्य में इसलिए और ज्यादा महत्वपूर्ण है क्योंकि यहां अगले साल फरवरी में विधानसभा चुनाव होने हैं। भागवत के दौरे को देखते हुए राज्य में सुरक्षा के व्यापक इंतजाम किए गए हैं।\n\nयह भी पढ़ें- सरसंघचालक मोहन भागवत की मुस्लिम बुद्धिजीवियों के साथ संवाद की पहल बनेगी सामाजिक समरसता में सहायक",
    "राजस्थान के सियासी तूफान में फंसी राहुल की भारत जोड़ो यात्रा, अपने ही पहुंचा रहे नुकसान": "कांग्रेस पर ताजा संकट एक ऐसे व्यक्ति द्वारा लाया गया है जिसे व्यापक तरीके से गांधी परिवार का करीबी माना जाता है और पार्टी का नेतृत्व करने के लिए चुना जाता है.\n\nराजस्थान के मुख्यमंत्री के रूप में अशोक गहलोत की जगह कौन लेगा, उम्मीद है कि अगले कुछ दिनों में पता चल जाएगा. लेकिन राहुल गांधी के नेतृत्व में चल रही भारत जोड़ो यात्रा दो-कांग्रेस शासित राज्यों में से एक में गहलोत-वफादार विधायकों द्वारा शुरू किए गए रेगिस्तानी तूफान के भंवर में फंस गई है. राजस्थान संकट कांग्रेस को इससे अधिक अनुचित समय में प्रभावित नहीं कर सकता था. ऐसे समय में जब राहुल गांधी का मिलनसार व्यक्तित्व, 3,500 किमी की यात्रा के दौरान जीवन के विभिन्न क्षेत्रों के लोगों के साथ उनका गर्मजोशी से हाथ मिलाना और उन्हें गले लगाना, उनके नेतृत्व के बारे में सकारात्मक नैरेटिव सेट कर रहा है, सत्ता के लिए अशोक गहलोत के लालच ने पार्टी पर गांधी परिवार के नियंत्रण की कमजोरियों को उजागर किया है.\n\nतमाम तरीकों से देखें तो यह पिछले साल जुलाई में पंजाब में हुई गड़बड़ी का नया रूप है, जिसके परिणामस्वरूप राज्य में विधानसभा चुनाव में पार्टी को धूल चाटनी पड़ी. यदि नवजोत सिंह सिद्धू और कैप्टन अमरिंदर सिंह की खुली दुश्मनी से निपटने की कांग्रेस आलाकमान की अक्षमता ने पंजाब में पार्टी के लिए विफलता पैदा कर दी, तो राजस्थान में भी निराशा के ऐसे ही हालात बनते नजर आ रहे हैं जहां अगले साल नवंबर में विधानसभा चुनाव होने हैं.\n\nगहलोत का द्विअर्थी भाषण\n\nविडंबना यह है कि कांग्रेस पर ताजा संकट एक ऐसे व्यक्ति द्वारा लाया गया है जिसे व्यापक तरीके से गांधी परिवार का करीबी माना जाता है और पार्टी का नेतृत्व करने के लिए चुना जाता है. इससे भी बड़ी विडंबना यह है कि गांधी परिवार के आज्ञाकारी सैनिक होने के बारे में अशोक गहलोत की दिखावटी बयानबाजी ने संकट को और बढ़ा दिया है. उनके द्विअर्थी बयान ने न केवल उस शीर्ष पद के लिए उनकी उपयुक्तता के बारे में संदेह पैदा किया है जिसे वे ग्रहण करने जा रहे हैं, बल्कि आलाकमान के प्रति उनकी दोहरी वफादारी को उजागर किया है.\n\nएहसान फरामोशी का कारनामा\n\nगहलोत ने राजस्थान में अपने उत्तराधिकारी के चयन में आलाकमान पर हावी होने के लिए ब्लैकमेलिंग की रणनीति से अपनी छोटी मानसिकता का प्रदर्शन किया है. हालांकि कांग्रेस अध्यक्ष के रूप में उनका चुनाव पहले से ही तय परिणाम की तरह दिखता है, गांधी परिवार से उनकी निकटता को देखते हुए उन्हें औपचारिक रूप से चुना जाना बाकी है. निर्वाचित होने पर वह न केवल पार्टी की राजस्थान इकाई के बल्कि पूरे कांग्रेस के अध्यक्ष होंगे. जब गांधी परिवार ने उन्हें राष्ट्रीय स्तर पर पार्टी की कमान संभालने का मौका दिया तो क्षेत्रीय क्षत्रप बने रहने की उनकी प्रवृत्ति ने 70 साल के मुख्यमंत्री को गौरवान्वित नहीं किया है. जुलाई 2020 में असफल तख्तापलट के लिए सचिन पायलट के खिलाफ साफ तौर पर उनके मन में बेकार की चिंता और कड़वाहट बरकरार है, जो चौंकाने वाला है.\n\nचुनौती देने वाला काम\n\nजिस हैरतअंगेज तरीके से मुख्यमंत्री ने अपने वफादार विधायकों को अपने पीछे लामबंद किया और उन्हें अप्रत्यक्ष रूप से कांग्रेस की अंतरिम अध्यक्ष सोनिया गांधी को सामूहिक इस्तीफे की धमकी दी, वह अवज्ञा का कार्य है. मजे की बात यह है कि एक ही समय में वे ‘युवा पीढ़ी को जगह देने के लिए तैयार’ और साथ ही ‘सोनिया जी राजस्थान में मेरे उत्तराधिकारी का फैसला करेंगी’ जैसे जुमले बोल रहे हैं. अगर वाकई में उन्हें शीर्ष नेतृत्व पर इतना अटूट विश्वास है, जैसा कि वे अपने बयानों से जताना चाहते हैं, तो वे अपने बागी विधायकों पर लगाम लगाने के लिए कदम क्यों नहीं उठाते?\n\nक्या सोनिया गांधी उनके ढोंग को उजागर करने में सक्षम होंगी?\n\nअगर कांग्रेस वाकई मौजूदा भारत जोड़ो यात्रा से अपनी स्थिति मजबूत करने का इरादा रखती है, तो अशोक गहलोत के ढोंग को उजागर करने और उन्हें चुनौती देने का समय आ गया है. कांग्रेस अध्यक्ष पद के उम्मीदवार को ‘एक आदमी एक पद’ पर टिके रहने के लिए राजी करने के बाद, सोनिया गांधी को यह दिखाना चाहिए कि वह बॉस हैं और क्षेत्रीय क्षत्रपों के इशारे पर वह नहीं झुकेंगी. पंजाब विधानसभा चुनाव में प्रतिकूल राजनीतिक नतीजों के बहुत अधिक डर ने कांग्रेस आलाकमान को गलतियां करने के लिए मजबूर कर दिया था.\n\nभारत जोड़ो यात्रा ने कांग्रेस को अतीत की कई गलतियों को सुधारने का एक दुर्लभ अवसर प्रदान किया है, लेकिन क्षेत्रीय क्षत्रपों के बीच आंतरिक कलह के सामने वे सब अतिशयोक्तिपूर्ण जान पड़ते हैं.\n\nतीन विकल्प हैं\n\nराजस्थान गतिरोध को सुलझाने के लिए कांग्रेस नेतृत्व के पास तीन विकल्प हैं: पहला – अशोक गहलोत को पार्टी अध्यक्ष के चुनाव से हटने दें और राजस्थान में विधानसभा चुनाव तक मुख्यमंत्री बने रहने दें; दूसरा – स्वतंत्र और निष्पक्ष चुनाव में कांग्रेस विधायक दल को बहुमत से अपना नेता चुनने दें; तीसरा – स्पीकर सीपी जोशी जैसे किसी समझौता उम्मीदवार को सत्ता संभालने दें. संख्याएं मुख्यमंत्री पद की दौड़ में शामिल सचिन पायलट के खिलाफ नजर आती हैं. उन्हें पार्टी में कोई भी अन्य पद देकर उचित तरीके से पुरस्कृत किया जा सकता है.",
    "India vs Australia: भारत-ऑस्ट्रेलिया के बीच कब-कहां होगा पहला मैच, जानिए सभी सवालों के जवाब": "India vs Australia: टीम इंडिया और ऑस्ट्रेलिया के बीच तीन मैचों की टी20 सीरीज का पहला मैच आज (20 सितंबर) मोहाली में खेला जाना है. अगले महीने होने वाले टी20 वर्ल्ड कप को ध्यान में रखते हुए भारतीय टीम के लिए यह सीरीज काफी अहम है. टीम इंडिया के लिए अब किसी भी प्रकार की गलती की गुंजाइश नहीं है.\n\nऑस्ट्रेलिया के बाद भारतीय टीम को अपने घर में साउथ अफ्रीका से भी सीरीज खेलना है. मगर अभी फैन्स के मन में यह सवाल जरूर होंगे कि भारत-ऑस्ट्रेलिया के बीच सीरीज का पहला टी20 मैच कब और कहां देख पाएंगे. आइए जानते हैं ऐसे ही सवालों के जवाब...\n\nभारत और ऑस्ट्रेलिया के बीच सीरीज का पहला मुकाबला कब होगा?\n\nटीम इंडिया और ऑस्ट्रेलिया के बीच तीन टी20 की सीरीज का यह पहला मैच आज (20 सितंबर) होगा. मुकाबला भारतीय समयानुसार शाम 7.00 बजे खेला जाएगा. मैच में टॉस शाम 6.30 बजे होगा.\n\nभारत-ऑस्ट्रेलिया सीरीज का पहला मैच कहां हो रहा है?\n\nटी20 वर्ल्ड कप से पहले ऑस्ट्रेलियाई टीम भारत दौरे पर आई है. दोनों टीमों के बीच तीन मैचों की टी20 सीरीज हो रही है. इसका पहला मैच मोहाली में खेला जाएगा. दूसरा टी20 मैच 23 सितंबर को नागपुर में और तीसरा टी20 मैच 25 सितंबर को हैदराबाद में होगा.\n\nभारत-ऑस्ट्रेलिया का मैच कहां देख सकते हैं? (Where to watch India vs Australia T20 match)\n\nभारत-ऑस्ट्रेलिया मैच का प्रसारण स्टार नेटवर्क पर किया जा रहा है, ऐसे में स्टार स्पोर्ट्स के अलग-अलग चैनल पर लाइव मैच देखा जाएगा. लाइव स्ट्रीमिंग होटस्टार पर होगी. इसके अलावा aajtak.in पर इस मैच से जुड़ी सभी कवरेज लगातार हो रही है, आपको यहां हर जानकारी मिलेगी.\n\nटी-20 में क्या है भारत-ऑस्ट्रेलिया का रिकॉर्ड?\n\nभारत और ऑस्ट्रेलिया के बीच टी20 में अभी तक कुल 23 मैच खेले गए हैं, इनमें 13 में भारत की जीत हुई है, 9 में ऑस्ट्रेलिया को जीत मिली है. एक मैच बेनतीजा रहा था. दोनों टीमों के बीच भारतीय जमीन पर 7 टी20 मैच हुए. इसमें भारत ने 4 और ऑस्ट्रेलिया ने 3 मैच जीते.\n\nसीरीज के लिए भारत-ऑस्ट्रेलिया की टीमें\n\nभारतीय टीम: रोहित शर्मा (कप्तान), केएल राहुल (उप-कप्तान), विराट कोहली, सूर्यकुमार यादव, दीपक हुड्डा, ऋषभ पंत, दिनेश कार्तिक, हार्दिक पंड्या, रविचंद्रन अश्विन, युजवेंद्र चहल, अक्षर पटेल, भुवनेश्वर कुमार, हर्षल पटेल, दीपक चाहर, जसप्रीत बुमराह, उमेश यादव.\n\nऑस्ट्रेलियाई टीम: एरॉन फिंच (कप्तान), सीन एबॉट, एश्टन एगर, पैट कमिंस, टिम डेविड, नाथन एलिस, कैमरन ग्रीन, जोश हेजलवुड, जोश इंगलिस, ग्लेन मैक्सवेल, केन रिचर्डसन, डेनियल सैम्स, स्टीव स्मिथ, मैथ्यू वेड, एडम जाम्पा."
}